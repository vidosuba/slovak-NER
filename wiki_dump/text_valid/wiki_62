<doc id="661844" title="Tesla Cybertruck" url="https://sk.wikipedia.org/wiki?curid=661844">
Tesla Cybertruck

Tesla Cybertruck je elektromobil typu pick-up predstavený americkou automobilkou Tesla. Ohlásené boli tri modely, s odhadovaným dojazdom EPA 400 - 800 km a odhadovaným zrýchlením 0-100 km/h za 2,9 - 6,5 sekundy, v závislosti od modelu.
Deklarovaným cieľom spoločnosti Tesla pri vývoji modelu Cybertruck je poskytnúť energeticky obnoviteľnú náhradu za zhruba 6 500 vozidiel typu pick-up na fosílne palivo, ktoré sa denne predávajú v USA.
Cena.
Základná cena modelu s pohonom zadných kolies (RWD) bola stanovená na 39 900 USD, pričom modely s pohonom všetkých kolies (AWD) začínali na 49 900 USD. Výroba dvojmotorových AWD a trojmotorových AWD Cybertruck sa má začať koncom roku 2021 a výroba najlacnejšieho modelu RWD koncom roku 2022.

</doc>
<doc id="661848" title="Česko-slovenská hádzanárska liga mužov 1988/89" url="https://sk.wikipedia.org/wiki?curid=661848">
Česko-slovenská hádzanárska liga mužov 1988/89

Česko-slovenská hádzanárska liga mužov v sezóne 1988/89 bol 37. ročník česko-slovenskej hádzanárskej ligy mužov, najvyššej hádzanárskej súťaže mužov v Česko-Slovensku. V súťaži učinkovalo 12 družstiev, rovnako ako v minulej sezóne. Titul získal TJ VSŽ Košice, ktorý vo finálovej sérii zvíťazil nad obhajcom prvenstva TJ Dukla Praha. Pre Košice to bol 3. titul v histórii.
Systém súťaže.
Systém súťaže sa výraznejšie nezmenil. Základná časť pozostávala z 22 kôl. Každý s každým sa stretol 2-krát doma a vonku. Po základnej časti nasledovala nadstavbová časť s troma skupinami. 2 nadstavbové skupiny o titul sa organizovali formou jedného trojdňového turnaja, kde odohrali zápasy systémom každý s každým, pričom sa družstvám prenášali výsledky zo základnej časti. V skupine o 9. až 12. miesto (o udržanie) odohrali družstvá zápasy 2-krát doma a vonku. Neprenášali sa im výsledky zo základnej časti, pripočítali sa im ale bonifikačné body za umiestnenie. 2 najlepšie družstvá z oboch nadstavbových skupín o titul postúpili do semifinále play-off, zvyšné 4 družstvá postúpili do zápasov o 5. až 8. miesto. Zápasy play-off sa hrali na 3 vyhrané zápasy. Dve posledné družstvá z nadstavbovej skupiny o 9. až 12. miesto zostúpili do svojich nižších národných súťaží (SNL, resp. ČNL).

</doc>
<doc id="661853" title="Základná škola (Košice, Trebišovská 10)" url="https://sk.wikipedia.org/wiki?curid=661853">
Základná škola (Košice, Trebišovská 10)

Základná škola Trebišovská 10 je základná škola v Košiciach, mestskej časti Západ.
Charakteristika a história.
Škola vznikla 1. septembra 1969. Zaradila sa tak do vzdelávacej sústavy regionálneho školstva, ktoré riadi Ministerstvo školstva, vedy, výskumu a športu Slovenskej republiky. Škola je plne organizovanou školou mestského typu s právnou subjektivitou. 
Od 1. septembra 1987 sa o rozsiahlu budovu delí s Gymnáziom Trebišovská 12. Od jej vzniku bol pri škole bol postavený bazén, športový areál aj gymnastická hala, vďaka čomu dostala škola prívlastok – škola so športovým zameraním na plávanie, gymnastiku a atletiku. V roku 2005 gymnastická hala zhorela, no v roku 2017 bola na jej mieste vybudovaná nová športová hala s názvom "Kalimero" aj multifunkčné ihrisko, ktoré aktívne využívajú aj žiaci školy.
Škola má bohatú športovú tradíciu. Zameriava sa najmä na plávanie, atletiku a gymnastiku a zároveň spolupracuje s viacerými športovými klubmi. Do výchovno-vzdelávacieho programu boli integrované aj predmety ako plávanie a atletika. Na škole sa vyučujú 4 cudzie jazyky: angličtina, nemčina, ruština a francúzština. V rokoch 2010 – 2011 prešla škola roziahlou modernizáciou. V roku 2016 pribudla nová atletická dráha.

</doc>
<doc id="661854" title="XLL" url="https://sk.wikipedia.org/wiki?curid=661854">
XLL

XLL je štvrtý a zatiaľ posledný štúdiový album Laca Lučeniča z roku 2007 (nahrával sa od januára do decembra 2007). Autorom hudby je sám Laco, skladby mu otextovali Vlado Slivka, Marián Brezáni a Miro Jurika. Album obsahuje 12 vlastných piesní a k tomu ešte bonusovú sekciu so skladbou „S rukami vo vreckách“ od Mariána Vargu z projektu Satisfactory, zremixované skladby „Znamenia“ a „Nálady“„“ a pieseň „Skús ma nájsť“ v dvoch verziách, kde druhý hlas naspievala Petra Humeňanská.
Zoznam skladieb.
Bonus track :
Kritika.
Laco ako úspešný hudobník zúročil svoje skúsenosti s hudbou 60. rokov minulého storočia a tzv. vlnou elektronickej hudby na albume XLL z roku 2007. Názov XLL (ako obdoba veľkostnej kategórie XXL) predstavuje Lacov rozmer vnímania hudby.

</doc>
<doc id="661864" title="Gymnázium (Košice, Trebišovská 12)" url="https://sk.wikipedia.org/wiki?curid=661864">
Gymnázium (Košice, Trebišovská 12)

Gymnázium Trebišovská 12 (skrátene GT12), je gymnázium v Košiciach, mestskej časti Západ.
História.
Gymnázium vzniklo dňa 1. septembra 1974 pôvodne na Kováčskej ulici číslo 30. V roku 1974 na škole pôsobilo 20 učiteľov. Po čase už budova na Kováčskej gymnáziuu nestačila a rozhodlo sa, že na jeho mieste bude sídliť Právnická fakulta. Tak sa od 1. septembra 1987 gymnázium presťahovalo na novú adresu - Trebišovskú 12. Od tohto roku sa gymnázium delí o budovu zo Základnou školou Trebišovská 10.
Štúdium.
Všetci študenti povinne študujú anglický a nemecký jazyk alebo francúzsky jazyk. Na škole sa kladie veľký dôraz na vysokú voliteľnosť predmetov, možnosť profilácie každého študenta a zodpovedný prístup k samotnému štúdiu. Študenti majú možnosť vykonať skúšku "Sprachdiplom KMK 2. stupňa" v nemeckom jazyku ako náhradu maturitnej skúšky z cudzieho jazyka. V spolupráci zo zastúpením "British Council" v Košiciach, majú včetci študenti možnosť získať certifikát z anglického jazyka na rôznej úrovni.
Od 3. ročníka štúdia majú študenti možnosť výberu z nasledujúcich predmetov: sieťové technológie, aplikovaná ekonómia, konverzácia v nemeckom alebo francúzskom jazyku, akademická debata a seminár z predmetu podľa záujmu samotného študenta.

</doc>
<doc id="661908" title="Košice Región Turizmus" url="https://sk.wikipedia.org/wiki?curid=661908">
Košice Región Turizmus

Košice Región Turizmus je organizácia zaoberajúca sa destinačným manažmentom pre región Košického kraja. Organizácia sa orientuje na marketing a rozvoj destinácie, ale aj na vytváranie produktov cestovného ruchu.
História.
Dňa 25. júna 2012 zastupiteľstvo Košického samosprávneho kraja na svojom zasadnutí schválilo založenie "Krajskej organizácie cestovného ruchu" pre Košický kraj. 10. decembra prebehla registrácia "KOCR Košický kraj" na Ministerstve dopravy, výstavby a regionálneho rozvoja Slovenskej republiky. "Krajská organizácia cestovného ruchu Košický kraj" bola oficiálne založená na ustavujúcom valnom zhromaždení 30. novembra 2012. Dňa 2. mája 2017 bola organizácia premenovaná na "Košice Región Turizmus".
Zakladajúcimi členmi "Krajskej organizácie cestovného ruchu Košice Region Turizmus" boli nasledovné organizácie:
Predmetom organizácie cestovného ruchu je podpora cestovného ruchu na území svojich členov. To zahŕňa najmä: chránenie záujmov, aktívne vytváranie podmienok a realizovanie rôznych aktivít, ktoré sú zamerané na rozvoj cestovného ruchu na území svojich členov.
Projekty.
Košice Región Turizmus je implementačným orgánom dotačného programu Košického samosprávneho kraja s názvom "Terra Incognita". V rámci tejto činnosti Košice Región Turizmus koordinuje finančnú, metodickú a marketingovú podporu pre úspešných žiadateľov o dotáciu pre realizáciu projektov, ktoré rozvíjajú infraštruktúru a služby v cestovnom ruchu.
"UNESCO na dosah" je projekt, ktorý sa zameriava na pamiatky, ktoré sú od Košíc dostupné autom do 100 minút. Medzi ne patria aj niektoré pamiatky v Prešovskom kraji. Projekt sa zaoberá 18 pamiatkamy Svetového dedičstva UNESCO. Každá jedna lokalita má na webstránke dostupnú virtuálnu prehliadku, hovorený komentár, video a rôzne zaujímavosti. Medzi pamiatky patria lokality ako: Dobšinská ľadová jaskyňa, Ochtinská aragonitová jaskyňa, Spišský hrad, Mesto Bardejov, Levoča, Vihorlatský prales a množstvo ďalších.
Návštevnosť regiónu.
Podľa ubytovacích štatistík za rok 2019, sa v ubytovacích zariadeniach v kraji celkovo ubytovalo 456 493 návštevníkov, čo je oproti roku 2018 nárast o o 18,24 percenta. Počet prenocovaní vzrástol oproti roku 2018 o 27,20 percenta na 1 055 845 prenocovaní. Súbežne s rastom počtu samotných turistov v regióne, narástli v kraji medziročne aj tržby ubytovacích zariadení, a to o 47,52 percenta oproti 2018, na 33 278 750 € za rok 2019. V roku 2019 sa konali Majstrovstvá sveta v ľadovom hokeji 2019, ktoré sa výrazne podpísali pod nárast kľúčových ukazovateľov návštevnosti Košického kraja.
Počet zahraničných návštevníkov v kraji medziročne vzrástol najmä u turistov z Ukrajini a Kanady. Zahraničných návštevníkov tvorili namä turisti z okolitých krajín ako: Česko, Ukrajina, Poľsko a Maďarsko.

</doc>
<doc id="661912" title="Rímska únia Rádu svätej Uršule" url="https://sk.wikipedia.org/wiki?curid=661912">
Rímska únia Rádu svätej Uršule

Rímska únia rádu svätej Uršule (, skrátene: OSU) je združenie rehoľných domov nadväzujúcich na uršulínsku tradíciu. Jeho členky sa nazývajú uršulínky. Ako uršulínky (podľa svätice sv. Uršuly) sa označujú sestry niekoľkých katolíckych rehoľných spoločenstiev. Svojimi aktivitami odkazujú na Rád svätej Uršule, ktorý založila v 16. storočí františkánska terciárka sv. Angela Merici a pokračujú v jeho tradícii, ako nezávislé vetvy rodiny uršulínok.
História.
Pôvodné spoločenstvo svätej Uršule bolo založené v Brescii v roku 1535 Angelou Merici a potvrdené pápežom Pavlom III. 3. júna 1544 vydal zakladaciu bulu "Regimini universalis ecclesiae".
Rímska únia bola schválená 28. novembra 1900 prostredníctvom pápeža Leva XIII.
V októbri 2006 pôsobila v 36 krajinách, rozčlenená na 30 provincií a tvorilo ju cez 2 500 sestier. Rád dostal pomenovanie po sv. Uršule, patrónky mládeže, učiteliek a vychovávateliek. V čele únie stojí generálna predstavená, ktorá sídli v Ríme. Provincie Rímskej únie Rádu sv. Uršule sú zastúpené v Európe, Ázii, Amerike, Afrike a Austrálii.
Sestry uršulínky založili na Slovensku prvé školy pre ženy. Svoje pôsobenie začali v Bratislave v roku 1676. V tomto roku im uhorský primas Juraj Selepčéni odovzdal dokument, ktorým povoľoval a schvaľoval rozšírenie Rádu svätej Uršule v celej krajine. V roku 1698 bol založený kláštor v Košiciach. V roku 1724 aj kláštor v Trnave. Učili tam dievčatá na ľudovej a meštianskej škole a na dievčenskom učiteľskom ústave. Dnes má na Slovensku Rímska únia Rádu sv. Uršule komunity v Bratislave, Košiciach, Modre, Suchej nad Parnou a v Trnave.
Rímska únia rádu sv. Uršule má heslo "serviam", ktoré pochádza z latinského jazyka. V preklade znamená – "budem slúžiť" (Bohu a ľuďom). Charakterizuje ho znak, ktorý sa skladá zo:

</doc>
<doc id="661920" title="Česko-slovenská hádzanárska liga mužov 1989/90" url="https://sk.wikipedia.org/wiki?curid=661920">
Česko-slovenská hádzanárska liga mužov 1989/90

Česko-slovenská hádzanárska liga mužov v sezóne 1989/90 bol 38. ročník česko-slovenskej hádzanárskej ligy mužov, najvyššej hádzanárskej súťaže mužov v Česko-Slovensku. V súťaži učinkovalo 12 družstiev, rovnako ako v minulej sezóne. Titul v skrátenej sezóne získala TJ Dukla Praha, pre ktorú to bol 26. titul v histórii.
Systém súťaže.
Systém súťaže sa oproti minulej sezóne zmenil. Pôvodne sa mala odohrať základná časť, nadstavbová časť s 3 skupinami a play-off. Behom skrátenej súťaže sa kvôli udalostiam v novembri 1989 a tiež kvôli organizovaniu MS 1990 vo februári a marci roka 1990 systém súťaže niekoľkokrát menil, až sa v januári 1990 počas zasadnutia zástupcov prvoligových klubov a vedenia Československého zväzu hádzanej dohodlo na tom, že sa odohrá iba základná časť. Základná časť pozostávala z 22 kôl. Každý s každým sa stretol 2-krát doma a vonku. Dve posledné družstvá zostúpili do svojich nižších národných súťaží (SNL, resp. ČNL).

</doc>
<doc id="661921" title="Chrám svätej Trojice (Plovdiv)" url="https://sk.wikipedia.org/wiki?curid=661921">
Chrám svätej Trojice (Plovdiv)

Chrám svätej Trojice (), alebo () je pravoslávny chrám z 20. rokov 20. storočia ležiaci v južnej časti mesta Plovdiv v Plovdivskej oblasti v južnom Bulharsku.
Lokalita.
Budova leží v južnej časti Plovdivu v mestskej štvrti "Kiučuk Pariž" () na ulici „Archimandrit Evlogi“ () č. 1.
Dejiny a súčasnosť.
Po balkánskych vojnách, ako aj prvej svetovej vojne sa začal prudko zvyšovať počet obyvateľov južnej plovdivskej štvrte „Kiučuk Pariž“, keďže sa tam masovo sťahovali bulharskí utečenci z regiónov Východnej Trácie a Egejskej Macedónie. V roku 1924 sa k týmto utečencom pripojili aj presídlenci z bulharského čiernomorského pobrežia (tiež pôvodne utečenci), ktorí tam nenašli uspokojivé živobytie. Keďže sa tak zvýšila potreba existencie chrámu v tejto časti mesta, v tom istom roku sa začalo s výstavbou chrámu svätej Trojice. Tomuto významne napomohol Pavel Kalpakčiev, majiteľ továrne na tehly, nachádzajúcej sa v blízkosti, ktorý venoval ako tehly na výstavbu, tak aj finančné prostriedky. Výstavba budovy bol ukončená v roku 1928. V súčasnosti je chrám funkčným farským chrámom Bulharskej pravoslávnej cirkvi a konajú sa v ňom pravidelné božské liturgie. Pri chráme funguje nedeľná škola vierouky.
Charakteristika.
Pôdorys kostola a použitý architektonický štýl pri výstavbe chrámu svätej Trojice sú najčlenitejšie a majú najbohatšiu výzdobu z plovdivských chrámov postavených v období medzi dvomi svetovými vojnami. Aj keď je, ako ostatné chrámy z tohto obdobia, tiež bez ozdôb na fasáde, samotné tvary ríms na všetkých fasádach majú ozdobné krivky v podobe polkruhových vyvýšení. V severnom krídle nartexu sa nachádza kaplnka zasvätená svätému Pantaleónovi.
Patrocínium.
Chrám samotný je zasvätený Svätej Trojici, zatiaľ čo kaplnka pri chráme je zasvätená svätému Pantaleónovi.
Chrámové sviatky: 

</doc>
<doc id="661932" title="Tvoja tvár znie povedome (6. séria)" url="https://sk.wikipedia.org/wiki?curid=661932">
Tvoja tvár znie povedome (6. séria)

Šiesta séria zábavnej show Tvoja tvár znie povedome sa začala vysielať na Markíze 7. marca 2021. Moderátorom sa opäť stal Martin Nikodým. Do poroty zasadli Mário „Kuly” Kollár, porotkyňa z minulej série Zuzana Kubovčíková Šebová a novou porotkyňou sa stala Lujza Garajová Schrameková. K nim sa každý diel pridal špeciálny hosť. Víťazom sa stal Martin Klinčúch. TV Markíza odvysielala špeciálny diel, v ktorom účinkovali deti známych osobností alebo zo seriálov. Moderátorom bol Martin Nikodým.
Formát.
Každý zo súťažiacich si v každom kole vyžrebuje jednu známu osobnosť, ktorú v nasledujúcom týždni napodobní. Slúži im k tomu profesionálny tím maskérov, tanečníkov a odborníkov na spev a herectvo. Ich úlohou je napodobniť ju tak, aby zaujala porotu, ktorá na konci večera rozdá body od 1 až po 8. Súťažiaci, ktorý bude mať za večer najviac hlasov, vyhrá a pridelí 1000 € ľubovoľnej charitatívnej spoločnosti. V prípade remízy rozhodne porota. O víťazovi tiež rozhodujú sami súťažiaci, pretože každý z nich má ešte päť špeciálnych bodov, ktoré udelujú jednému zo svojich kolegov.
Body sa priebežne sčítavajú až do konca deviateho kola - semifinále, kedy štyria účinkujúci s najvyššími počtami bodov postúpi do finále. O celkovom víťazovi rozhodne porota vo finálovom kole. Víťaz obdrží 3000 € a odovzdá ich ľubovoľnej charite.
Obsadenie.
Súťažiaci.
Tím súťažiacich sa skladá z ôsmich osobností:
Jednotlivé týždne.
Prvé kolo.
Porota vystúpila ako Lunetic s piesňami "Chtěl bych tě líbat" a "Máma".
Spoločne s Evelyn vystúpil choreograf Miňo Kereš ako J Balvin.
Spoločne s Dušanom Cinkotom vystúpil Pavol Topoľský ako František Nedvěd.
Spoločne s Braňom Mosným vystúpila Tereza Mašková ako Miley Cyrus a členovia skupiny Fragile.
Kvôli ochoreniu COVID-19 musela namiesto Barbory Piešovej vystúpiť Mirka Partlová.
Druhé kolo.
Toto kolo bolo venované českým a slovenským hviezdam.
Spoločne s Evelyn výstúpil Martin Madej ako Jakub Prachař.
Spoločne s Barborou Piešovou vystúpil pôvodný interpret piesne Lukáš Adamec.
Andrej Bičan, Rasťo Sokol a Robo Papp na konci vystúpili ako Kortina s piesňou "Bzum-Bzum Breke-Keke".
Tretie kolo.
Martin Harich, René Štúr, Patrik Vyskočil, Dávid Hartl a Martin Madej na začiatku vystúpili ako Spice Girls s piesňou „Spice Up Your Life”.
Spoločne s Barborou Piešovou vystúpil Tomáš Bezdeda ako Nate Ruess.
S Martinom Klinčúchom vystúpil Juraj Matyinkó.
Štvrté kolo.
Spoločne s Barborou Piešovou vystúpila Dominika Mirgová ako Ariana Grande.
Spoločne s Dušanom Cinkotom vystúpil Robo Opatovský ako Waldemar Matuška.
Piate kolo.
Veronika Strapková, Twins, Ivana Regešová, Mamba Dasha a Saša Gachulincová na začiatku vystúpili ako Pussycat Dolls s piesňou „Buttons”.
Spoločne s Ferom Jokeom vystúpila Zuzana Vačková. 
Spoločne s Evelyn vystúpil Matúš Kolarovsky ako Lil Nas X. 
Šieste kolo.
Martin Klinčúch vystúpil aj ako Luciano Pavarotti.
Sisa Sklovská prišla pred vystúpením podporiť účinkujúceho Fera Jokea.
Siedme kolo.
Spoločne s Kristínou Madarovou sa pridala aj pôvodná interpretka piesne Beáta Dubasová.
Spoločne s Martinom Klinčúchom vystúpil Martin Madej ako Tomi Popovič.
Ôsme kolo.
Spoločne s Zuzanou Belohorcovou vystúpila jej dcéra Salma Hájek ako Christina Aguilera.
Spoločne s Braňom Mosným vystúpila jeho partnerka Silvia Soldanová ako Mary J. Blige.
Spoločne s Dušanom Cinkotom vystúpil Peter Brajerčík. 
Deviate kolo (semifinále).
Zuzanu Kubovčíkovú Šebovú ako porotkyňu nahradila Zuzana Fialová.
Spoločne s Braňom Mosným vystúpil Dárius Koči ako Céline Dion.
Vystúpenie Kristíny Madarovej obsahovalo aj piesne Rihanny „Only Girl (In the World)”, „We Found Love” a „Where Have You Been”. 
Spoločne s Evelyn vystúpila Lenka Vavrinčíková ako Jennifer Grey.
Desiate kolo (finále).
Zuzanu Šebovú nahradila Adela Vinczeová.
Kristína Madarová a Fero Joke vystúpili ako Elton John a RuPaul s piesňou „Don't Go Breaking My Heart“.
S Martinom Klinčúchom vystúpili Miňo Kereš a Jana Daňová-Bugalová ako Marky Mark and the Funky Bunch.
Zuzana Belohorcová a Braňo Mosný vystúpili ako Nick Cave a Kylie Minogue s piesňou „Where the Wild Roses Grow“.
Dávid Hartl vystúpil ako Susan Boyle s piesňou ,You Raise Me Up".
Víťazom šiestej série sa stal Martin Klinčúch!
Tvoja MINI tvár znie povedome.
TV Markíza odvysielala 16. mája špeciálny diel, v ktorom účinkovali deti známych osobností alebo zo seriálov. Moderátorom sa stal Martin Nikodým.
Súťažiaci.
Tím súťažiacich sa skladá z ôsmich detí:

</doc>
<doc id="661953" title="Vtáčia bašta" url="https://sk.wikipedia.org/wiki?curid=661953">
Vtáčia bašta

Vtáčia bašta je bývalá bašta bratislavského mestského opevnenia. Bola to najmohutnejšia bašta západnej časti opevnenia a presahovala až za parkánový múr. Ako jediná sa spomína už v 14. storočí. Bola to pretiahnutá polkruhová a dobre opevnená delová bašta. Vchod bol cez hradbový múr a vchody boli po oboch stranách. Do veže viedli z vnútra drevené schody. Neskôr v dolnej časti veže vytvorili nový vchod z parkánu. Veža prevyšovala hradbový múr opevnení. Na každom z troch podlaží boli umiestnené delá. Svojimi rozmermi presahovala mestskú priekopu, tak pred ňou bola vykopaná vlastná priekopa, Vtáčia priekopa. Pred vežou stál drevený bolverk s názvom Hell.

</doc>
<doc id="661962" title="FIVB Vyzývací pohár vo volejbale" url="https://sk.wikipedia.org/wiki?curid=661962">
FIVB Vyzývací pohár vo volejbale

FIVB Vyzývací pohár vo volejbale (angl. "FIVB Volleyball Challenger Cup") je medzinárodná volejbalová súťaž založená v roku 2018, ktorú riadi Medzinárodná volejbalová federácia (FIVB), slúži ako kvalifikačný turnaj pre Ligu národov. Vyzývací pohár sa koná pred záverečným kolom Ligy národov. Šesť kvalifikovaných tímov hrá v 2 skupinách po 3 tímy vo formáte každý s každým. Najlepšie 2 tímy z každej skupiny sa kvalifikujú do semifinále. Víťaz turnaja sa kvalifikuje do budúcoročnej Ligy národov (VNL).

</doc>
<doc id="661963" title="Vojtech Suchomer" url="https://sk.wikipedia.org/wiki?curid=661963">
Vojtech Suchomer

Vojtech Suchomer tanečník, choereograf a režisér vyštudoval Hudobnú a tanečnú fakultu Vysokej školy múzických umení v Bratislave (VŠMU) (1980 - 1986). S Máriou Gruskovou a Dagmar Kinčekovou Millerovou založil detský súbor Klnka (1978) kde vytvoril množstvo originálnych folklórnych tancov pre deti (1978 – 1988). Bol tanečník a sólisa v umeleckých súboroch SĽUK (1972 – 1974) a Lúčnica (1974 – 1988). Pred nežnou revolúciou emigroval z Československa do Spolkovej republiky Nemecko kde pôsobil najmä v štátnej opere ako tanečník, tanečný poradca pri inscenovani opier a nezávislý umelec.

</doc>
<doc id="661967" title="Alfred Freddy Krupa" url="https://sk.wikipedia.org/wiki?curid=661967">
Alfred Freddy Krupa

Alfred Freddy Krupa (Krūppa) (* 14. jún 1971, Karlovac, Juhoslávia) je chorvátsky súčasný maliar rodák z Horného Sliezska. Krupa je považovaný za priekopnícku silu súčasného maliarskeho hnutia New Ink Art, pre ktoré získal medzinárodné uznanie.
Jeho prvým a dlhoročným mentorom bol jeho starý otec prof. Alfred Krupa (1915 - Mikołów, 1989 - Karlovac), ktorý sám bol študentom Józefa Mehoffera v Krakove.
Maliarstvo absolvoval v roku 1995 na Akadémii výtvarných umení v Záhrebe v triede Zlatka Kauzlarića Atača s akvarelovou tematikou. V roku 1992 získal štipendium od mesta Karlovac a v roku 1998 štipendium od japonskej vlády na Tokijskej univerzite Gakugei vo Výskumnom ústave výtvarných umení v Tokiu. V roku 2005 získal titul „profesor kreslenia a maľby“ (Inštitút pre vzdelávanie Chorvátskej republiky).
Jeho pobyt v Japonsku ovplyvnil Krupovu redukciu formy v duchu zenovej výstižnosti a dramatické životné okolnosti dodali jeho umeleckej reči špecifickú západnú expresivitu, ktorá dáva nedávnym Krupovým dielam okamžitý výraz, ktorý sa nenachádza v tradičnej ani v súčasnej maľbe atramentom.
Jeho diela boli vystavené na 6 kontinentoch, často vystavené v médiách.
Skutočnosť, že na konci februára 2019 bol Krupa zaradený medzi 10 popredných súčasných maliarov atramentom, hovorí o globálnej zrozumiteľnosti jeho autentického maliarskeho prejavu, ktorý je jedným z najväčších úspechov chorvátskeho maliarstva od samostatnosti.
Od októbra 2020 s Massachusetts Institute of Technology Index historickej populárnosti (HPI) zo 47.05 je Alfred Freddy Krupa 80. najslávnejším žijúcim maliarom, 5. najslávnejším chorvátskym maliarom a najslávnejším žijúcim chorvátskym maliarom.

</doc>
<doc id="661999" title="Pavol Merjavý" url="https://sk.wikipedia.org/wiki?curid=661999">
Pavol Merjavý

Pavol Merjavý (* 9. február 1935, Humenné) je slovenský modernistický architekt.
V roku 1953 absolvoval gymnánium v Humennom, v rokoch 19531959 študoval na katedre architektúry Slovenskej vysokej školy technickej v Bratislave a postgraduálne štúdium absolvoval na katedre architektúry v Brne. V rokoch 19591992 pracoval v košickom "Stavoprojekte". Od roku 1990 pôsobí ako samostatný architekt. Jeho najvýznamnejším dielom je Múzeum Tatranského národného parku, za ktoré bol ocenený v roku 1971 Cenou Dušana Jurkoviča.
V roku 2015 bol ocenený Cenou mesta Košice.

</doc>
<doc id="662007" title="Edmanova degradácia" url="https://sk.wikipedia.org/wiki?curid=662007">
Edmanova degradácia

Edmanova degradácia (v literatúre i ako Edmanovo odbúravanie), ktorú vyvinul Pehr Edman, je degradačna metóda sekvenovania aminokyselín v peptide. Pomocou tejto metódy sa reziduum na N-konci peptidu označí a odštiepi z peptidu bez porušenia ostatných peptidových väzieb aminokyselinových reziduí.
Mechanizmus.
Fenylizotiokyanát reaguje s nenabitou N-terminálnou amino skupinou v mierne zásaditom prostredí za tvorby "fenyltiokarbamoylového" derivátu. V kyslom prostredí sa potom tento derivát štiepi ako tiazolinónový derivát. Tiazolininónový derivát aminokyseliny sa následne extrahuje do organického rozpúšťadla a pôsobením kyseliny tvorí fenyltiohydantoínový derivát aminokyseliny, ktorý je možné identifikovať pomocou chromatografie alebo elektroforézy. Tento proces je možné opakovať a identifikovať tak ďalšiu aminokyselinu. 
Veľká nevýhoda tejto metódy je maximálna dĺžka peptidu, ktorý je možné sekvenovať - maximálna dĺžka je asi 50-60 reziduí, v praxi okolo 30 reziduí. Maximálna dĺžka je obmedzená kvôli tomu, že tvorba cyklického derivátu neprebehne vždy úplne. Problém s nedostatočnou tvorbou derivátu je u väčších peptidov možné obísť štiepením na kratšie peptidy a následným sekvenovaním. Takto je možné presne sekvenovať až 30 aminokyselín. Moderné prístroje majú úspešnosť správneho určenia každej aminokyseliny viac ako 99 %.
Výhoda Edmanovej degradácie spočíva vo využití len 10-100 pikomolov peptidu. Edmanova degradácia bola automatizovaná v roku 1967 Edmanom a Beggsom, aby sa urýchlil sekvenačný proces, a v roku 1973 sa využívalo 100 automatických sekvenátorov po celom svete.
Obmedzenia.
Keďže Edmanova degradácia využíva N-koniec proteínu, nie je možné ju využiť na chemicky modifikované N-konce peptidov (napríklad acetyláciou alebo tvorbou kyseliny pyroglutámovej). Sekvenácia sa zastaví, ak reťazec obsahuje aminokyselinu inú, než α-aminokyselinu (napríklad izoaspartát), keďže nie je možné vytvoriť preferovaný päťčlenný kruh. Edmanova degradácia sa všeobecne nedá použiť na určenie pozície disulfidických väzieb. Množstvo peptidu nutné na zisk merateľných výsledkov je aspoň 1 pikomol.
Spojená analýza.
Po 2D SDS PAGE je možné proteíny preniesť na polyvinylidéndifluoridovú (PVDF) blotovaciu membránu na ďalšiu analýzu. Edmanovu degradáciu možné urobiť priamo na PVDF membráne. Sekvenovanie 5-10 N-terminálnych reziduí by mohlo postačovať na identifikáciu požadovaného proteínu.

</doc>
<doc id="662045" title="Voľby do Krajinského zastupiteľstva Slovenskej krajiny v roku 1928" url="https://sk.wikipedia.org/wiki?curid=662045">
Voľby do Krajinského zastupiteľstva Slovenskej krajiny v roku 1928

Voľby do Krajinského zastupiteľstva Slovenskej krajiny v roku 1928 boli prvé voľby svojho druhu, ktoré sa konali na území Slovenska 2. decembra 1928. Malo ísť o "apolitické" voľby, pri ktorých bola zakázaná predvolebná politická a stranícka kampaň. Víťazom volieb sa stala Hlinkova slovenská ľudová strana pred agrárnou stranou a komunistickou stranou.
Zloženie krajinského zastupiteľstva 1928 - 1935.
Zvolení členovia (36):
HSĽS (9): Matej Buček, Viktor Dušek, Peter Rovnianek, Eugen Filkorn, Michal Samuheľ, Jozef Kožár, Jozef Džatko, František Tiso a Jozef Kršák
RSPMĽ (8): Ľudovít Okánik, Juraj Sopko, Pavol Teplanský, Rudolf Nickmann, Július Dérer, Ján Ursíny, Gustáv Gašperík a Štefan Csomor
KSČ (5): Július Verčík, Ľudovít Vydra, Ondrej Major, Jozef Bača a Matej Fehér 
Krajin. kresť.-soc. strana (3): Gyula Alapy, Gyula Fleischmann a Augustín Petrášek
Maďarská nár. strana (3): Béla Blanár, Ferdinand Nagy a Ján Giller
Čs. soc. dem. strana (3): Michal Korman, Ján Nešpor a Rudolf Drahovský
Židovská strana (1): Albert Gestettner
Československá strana ľudová (1): Ondrej Cninček
ČNS (1): Ján Slávik
SNS (1): Martin Rázus
ČND (1): Milan Ivanka

</doc>
<doc id="662050" title="IDS Východ" url="https://sk.wikipedia.org/wiki?curid=662050">
IDS Východ

Integrovaný dopravný systém IDS Východ (skrátene IDS Východ) je integrovaný dopravný systém, ktorého cieľom je vybudovať moderný, zákaznícky atraktívny systém verejnej dopravy. Systém bude pozostávať zo všetkých druhov verejnej dopravy – vlaky, autobusy, MHD a zahŕňa celé územie Košického a Prešovského samosprávneho kraja. IDS umožňí cestovanie na jeden cestovný doklad bez ohľadu na použité druhy dopravy a prestupy.
Založenie.
Založeniu spoločnosti predchádzali viaceré rokovania medzi oboma krajmi. Vyvrcholili rokovaním predsedov samosprávnych krajov dňa 17. júla 2019 v Prešove, na ktorom prišlo k úplnej zhode pri všetkých skutočnostiach k vzniku IDS.
Dohoda pozostávala napríklad z:
Spoločnosť bola založená 8. októbra 2019. Zakladateľmi sú Košický a Prešovský samosprávny kraj (s rovnakým podielom). Dozorná rada spoločnosti má štyroch členov, dvoch z každého kraja a zároveň dvoch konateľov.
Do tvorby integrovaného dopravného systému sa 21. septembra 2020 zapojilo krajské mesto Prešov. Dňa 27. novembra 2020 sa do integrovaného dopravného systému zapojilo aj mesto Košice.
Typy cestovného.
Základné cestovné.
Pozostáva z ceny za prepravu dospelej alebo mladistvej osoby nad 15 rokov bez zľavy. Určenie ceny vyplíva z kilometrických údajov v cestovnom poriadku. Cestovný lístok je jednosmerný, platí na jednu cestu. Druhý variant pozostáva z ceny za prepravu dospelej alebo mladistvej osoby nad 15 rokov bez zľavy, ale cestovné si uhrádza čipovou dopravnou kartou. Cena je pri platbe kartou nižšia.
Zľavnené cestovné.
Jednosmerné zľavnené cestovné si môže cestujúci uplatniť len pokiaľ je držiteľom platného dokladu na zľavu. Môže to byť občiansky preukaz, karta vydaná samotným dopravcom, študentská karta, ISIC, preukaz ŤZP alebo ŤZP-S. Pri vzdialenosti 25 km stojí jednosmerné zľavnené cestovné 1 €.
Jednosmerné zľavnené cestovné z čipovej karty je zľavnená cena za prepravu osoby. Jedinou podmienkou je úhrada cestovného dopravnou čipovou kartou. Pri vzdialenosti 25 km stojí jednosmerné zľavnené cestovné 0,82 €.

</doc>
<doc id="662054" title="Havajčan čierny" url="https://sk.wikipedia.org/wiki?curid=662054">
Havajčan čierny

Havajčan čierny ("Drepanis funerea") je vyhynutý druh vtáka z čeľade pinkovité (Fringillidae) a rodu "Drepanis".
Opis.
Havajčan čierny predstavoval endemitný druh havajského ostrova Molokai, fosílne nálezy však naznačujú aj historickú existenciu na ostrove Maui. Havajčan sa pohyboval v podraste a na nízkych stromoch. Podľa dobových správ lietal iba na krátke vzdialenosti a vyhýbal sa vrcholkom stromov. Na rozdiel od iných havajčanov nelovil hmyz. Jeho zobák mu umožňoval prenikať do kvetov rastlín a živiť sa nektárom. 
S dĺžkou okolo 20 cm patril medzi väčšie havajčany, sfarbenie mal na celom tele matno čierne, až na svetlé letky na krídlach. Jeho charakteristickým znakom bol nezvyčajne dlhý a zahnutý zobák.
História.
Medzinárodná únia na ochranu prírody a prírodných zdrojov (IUCN) hodnotí havajčana čierneho ako vyhynutý druh. IUCN za hlavnú príčinu vyhynutia považuje stratu prirodzeného prostredia následkom spásania prízemnej vegetácie nepôvodnými kopytníkmi, rovnako ako lov zo strany nepôvodných predátorov. Svoj vplyv mali, rovnako ako v prípade vyhynutia ostatných havajčanov, aj vtáčie choroby prenášané komármi.
Prvé známe exempláre havajčana čierneho získal britský prírodovedec Robert Cyril Layton Perkins v roku 1893. Druh opísal o rok neskôr anglický ornitológ Alfred Newton, pričom vedecké druhové meno "funerea" mu navrhol sám Perkins, vraj pre „pochmúrne operenie vtáka a smutný osud, ktorý tento druh pravdepodobne čaká“. Perkins sa v tomto predpoklade nemýlil. Ešte v máji roku 1907 objavil americký zoológ William Alanson Bryan po náročnej ceste niekoľko havajčanov, no všetky ostatné expedície boli bezvýsledné. Správy od Perkinsa alebo Bryana tiež poskytli jediné informácie o správaní havajčana čierneho vo voľnej prírode.

</doc>
<doc id="662066" title="Lyáza" url="https://sk.wikipedia.org/wiki?curid=662066">
Lyáza

Lyáza je enzým, ktorý katalyzuje rozklad chemických väzieb („eliminačná“ reakcia) bez použitia hydrolýzy („substitučná“ reakcia, katalyzovaná hydrolázami) alebo oxidácie. V procese zvyčajne vzniká dvojitá väzba alebo cyklus. Enzým môže katalyzovať i opačnú reakciu (takzvaná Michaelova adícia). Príkladom je napríklad reakcia katalyzovaná adenylátcyklázou:
Lyázy sa líšia od ostatných enzýmov v tom, že vyžadujú len jeden substrát pre reakciu v jednom smere, ale dva substráty v opačnom smere.
Názvoslovie.
Systematické názvy sú tvorené ako "substrát skupina-lyáza". Medzi lyázy patria enzýmy ako sú dekarboxyláza, dehydratáza, aldoláza a podobne. Ak je produkt reakcie dôležitejší, je možné v názve použiť slovo syntáza, ako u fosfosulfolaktát syntázy (EC 4.4.1.19, Michaelova adícia siričitanu na fosfoenolpyruvát). 
Kombináciu eliminácie a Michaelovej adície je možné vidieť napríklad v O-sukcinylhomoserín tiol-lyázy (MetY alebo MetZ), ktorá najprv katalyzuje γ-elimináciu O-sukcinylhomoserínu (počas ktorej odstupuje sukcinit) a následne adíciu sulfidu na vinylový intermediát. Táto reakcia bola najprv klasifikovaná ako lyáza (EC 4.2.99.9), ale potom bola zmenená na transferázu (EC 2.5.1.48).
Klasifikácia.
Lyázy sú klasifikované ako EC 4 v EC číselnej klasifikácii enzýmov. Lyázy je ďalej možné zaradiť do 7 kategórií:
Membránové lyázy.
Niektoré lyázy sú asociované s biologickými membránami ako periférne membránové proteíny alebo sú uchytené v membránach pomocou transmembránového helixu.

</doc>
<doc id="662073" title="Číslo EC" url="https://sk.wikipedia.org/wiki?curid=662073">
Číslo EC

Číslo EC (číslo Enzýmovej komisie) je číselná klasifikácia enzýmov podľa reakcie, ktorú katalyzujú. Funguje ako systém enzýmového názvoslovia a každé číslo má priradený odporúčaný názov konkrétneho enzýmu.
Presnejšie, číslo EC určuje konkrétne reakcie katalyzované enzýmami, nie enzýmy samotné. Ak dva rôzne enzýmy (napríklad z rôznych organizmov) katalyzujú tú istú reakciu, sú označené zhodným číslom. Podobne by enzýmy, ktoré majú rôzne zloženie, ale katalyzujú tú istú reakciu (ako výsledok konvergentnej evolúcie), boli označené tým istým číslom. V tom prípade hovoríme o nehomológnych izofunkčných enzýmoch (NISE). Naopak, proteínové databáze ako UniProt využívajú identifikátory, ktoré určujú proteín podľa sekvencie aminokyselín (ich primárnej štruktúry).
Formát.
Každé označenie začína písmenami "EC a za ním nasledujú štyri čísla oddelené bodkami. Tieto čísla bližšie určujú presnejšiu klasifikáciu enzýmu. Niekedy sa využívajú predbežné označenia, ktoré majú "n" pred posledným číslom (napríklad EC 3.5.1.n3).
Napríklad, pre enzýmy tripeptidaminopeptidázy, ktoré majú číselné označenie "EC 3.4.11.4", by sa dalo toto označenie popísať ako:
Podobnosť reakcií.
Podobnosť enzymatický reakcií môže byť spočítaná pomocou zmeny väzieb, reakčných centier alebo subštruktúrnymi metrikami (kedysi EC-BLAST, teraz EMBL-EBI Enzyme Portal).
História.
Systém enzýmového názvoslovia sa začal vyvíjať v roku 1955, kedy International Congress of Biochemistry ("Medzinárodná spoločnosť pre biochémiu") v Bruseli vytvorila Enzyme Commission ("Enzýmovú komisiu"). Prvá verzia bola publikovaná v roku 1961. Aktuálna šiesta edícia, publikovaná Medzinárodnou úniou pre biochémiu a molekulárnu biológiu v roku 1992, obsahuje 3 196 enzýmov. Dodatky 1-4 boli vydané v rokoch 1993 až 1999. Ďalšie dodatky boli vydané elektronicky, a to na stránke Nomenclature Committee of the International Union of Biochemistry and Molecular Biology (Komisie pre názvoslovie Medzinárodnej únie pre biochémiu a molekulárnu biológiu). V auguste 2018 bola pridaná kategória EC 7, ktorá popisuje translokázy.

</doc>
<doc id="662075" title="Chris Evans" url="https://sk.wikipedia.org/wiki?curid=662075">
Chris Evans

Christopher Robert "Chris" Evans (* 13. júna 1981, Boston, Massachusetts ) je americký herec a režisér. Medzi jeho najvýznamnejšie úlohy patrí Johnn Storm vo filmoch "Fantastická štvorka" (2005) a "Fantastická štvorka a Silver Surfer" (2007) a predovšetkým Kapitán Amerika vo filmovej sérii Marvel Cinematic Universe (2011-2019). V roku 2014 režijne debutoval filmom "Noc v New Yorku" a v roku 2018 si prvýkrát zahral na Broadwayi v divadelnej hre "Lobby Hero."
Životopis.
Narodil sa v Bostone a vyrastal v bostonskom predmestí Sudbury. Jeho matka Lisa, napoly talianskeho a napoly írskeho pôvodu, je umelecká riaditeľka v divadle Concord Youth Theater, otec Bob je zubárom. Má dve sestry a mladšieho brata, takisto herca. Ich strýko Mike Capuano, brat ich matky, je politik pôsobiaci vo Snemovni reprezentantov USA. Evans, ktorý bol vychovávaný ako katolík, absolvoval Lincoln-Sudbury Regional High School.
Kariéra.
Po filme "Bulšit" (2001) si zahral v hlavnej úlohe vo filmoch "Perfektné skóre" a "Cellular". Následne sa objavil v dvoch nezávislých chicagských snímkach: "Neľútostná rasa", v ktorom si zahral postavu menom Bryce, a "London", kde hral drogovo závislého. V roku 2005 sa ako Johnny Storm predstavil v superhrdinskom filme "Fantastická štvorka", pričom si túto úlohu zopakoval aj o dva roky neskôr v snímke "Fantastická štvorka a Silver Surfer" . Ten istý rok si zahral astronauta menom Mace vo filme "Sunshine" .
V roku 2008 sa objavil vo filme "Street Kings" a v snímke "Strata diamantové slzy" podľa scenára od Tennesseeho Williamsa. V nasledujúcom roku hral v sci-fi thrilleri "Push", v ktorom sám absolvoval aj bojové scény.
Od roku 2011 hrá Kapitána Ameriku v superhrdinských filmoch od Marvel Studios. Prvýkrát sa v tejto úlohe objavil v snímke "Captain America: Prvý Avenger", neskôr si túto postavu zahral v nadväzujúcich filmoch ', "Thor: Temný svet", "Captain America: Návrat prvého Avengera", "Avengers: Age of Ultron", "Ant-Man", "Captain America: Občianska vojna", "Spider-Man: Homecoming", "Avengers: Infinity War", "Captain Marvel" a ' .
V roku 2011 sa spoločne s Annou Faris objavil v hlavnej úlohe v romantickej komédii "Čo ty si za číslo?". V roku 2013 nahradil Jamesa Franca vo filme "The Iceman" a zahral si tiež v juhokórejskom filme "Ľadová archa" . V roku 2014 nakrútil svoj režijný celovečerný debut "Before We Go", ktorý mal premiéru na Filmovom festivale v Toronte. Nasledujúci rok sa objavil po boku Michelle Monaghan v romantickej komédii "Kto verí na lásku" .
V roku 2017 si zahral vo filme "Veľký dar", kde si zahral strýka nadaného dievčaťa, o ktorú musel starať. V roku 2018 sa prvýkrát objavil na Broadwayi v divadelnej hre "Lobby Hero."
V roku 2019 si zahral hlavnú úlohu agenta Ariho Levinsona v thrillerovej snímke "The Red Sea Diving Resort". Neskôr v tom istom roku si zahral v mysterióznej snímke "Na nože", ktorá mala premiéru v novembri 2019 a získala pozitívne reakcie od kritikov. V roku 2020 mal premiéru seriál "Defending Jacob", v ktorom si ako zahral, tak ho tiež produkoval.
Osobný život.
Počas rokov 2004 až 2006 mal vzťah s herečkou Jessicou Biel . Od septembra 2012 do októbra 2013 bola jeho priateľkou herečka Minka Kelly, s ktorou už krátko chodil v roku 2007.
Podporuje práva LGBT skupín. Aj keď bol vychovaný katolíkmi, tak vyjadril panteistické videnie sveta a veľmi sa zaujíma o budhizmus .
Je fanúšikom futbalového tímu New England Patriots a figuroval ako rozprávač v ich dokumentárnom snímke s názvom "America 's Game: The Story of the 2014 New England Patriots" .

</doc>
<doc id="662078" title="Société Générale" url="https://sk.wikipedia.org/wiki?curid=662078">
Société Générale

Société Générale je jedna z hlavných európskych a francúzskych bánk. Bola založená 4. mája 1864. Spolu so BNP Paribas a Crédit Lyonnais patrí k „trom starým“ bankám Francúzska. Je súčasťou CAC 40. Ústredie je v Paríži.
Spoločnosť je univerzálnou bankou a má divízie podporujúce francúzske siete, globálne transakčné bankovníctvo, medzinárodné retailové bankovníctvo, finančné služby, podnikové a investičné bankovníctvo, súkromné bankovníctvo, správu aktív a služby v oblasti cenných papierov. 
Externé odkazy.
 

</doc>
<doc id="662097" title="Južný Pirin" url="https://sk.wikipedia.org/wiki?curid=662097">
Južný Pirin

Južný Pirin () je podcelok pohoria Pirin v Blagoevgradskej oblasti v juhozápadnom Bulharsku.
Lokalizácia.
Ide o najjužnejšiu časť Pirinu nachádzajúcu sa južne od sedla "Popovi livadi" (). Rozprestiera sa medzi samotným horským sedlom "Popovi livadi" a sedlom "Parilskata sedlovina" () na juhu.
Smerom na juh od sedla "Popovi livadi" hlavný hrebeň stúpa až k vrchu "Mutorok" () Severozápadne od tohto vrchu sa nachádza najvyšší vrch Južného Pirinu "Sveštnik" () (iné zdroje uvádzajú aj vrch "Ušite" () ). Hlavný hrebeň ďalej pokračuje na juh cez sedlo "Džamijata" () a vrch "Sveti Petăr" () do sedla "Parilskata sedlovina", kde sa pohorie Pirin končíza sedlom "Parilskata sedlovina" sa začína pohorie "Slavjanka". 
Charakteristika.
Plošne je Južný Pirin rozmernejší než Stredný Pirin (jeho plocha zaberá cca. 1819% z celkovej rozlohy pohoria Pirin), je však nižší so zaoblenejšími vrcholovými časťami. Celkovo sa jedná o najnižší podcelok pohoria Pirin. Najvyššie vrcholy sa nachádzajú v severnej časti Južného Pirinu, vrátane dvoch najvyšších vrcholov tohto podcelku Pirinuvrchov "Sveštnik" , "Mutorok" (podľa niektorých zdrojov aj vrchu "Ušite" ), ktoré sú pomerné vysoké a strmé. Ďalej smerom na juh sa profil pohoria znižuje a zaobľuje. 
Severná časť tohto podcelku Pirinu je pomerne husto zarastená zmiešanými lesmi, západné svahy Južného Pirinu sú však nezalesnené a s len malým množstvom vegetácie. Hlavný hrebeň pohoria je pomerne široký a plochým oddeľujú sa však od neho niektoré strmé bočné hrebene. V Južnom Pirine sa nenachádzajú žiadne jazerá a rieky sú len krátke a malé.
Najvyšší vrch.
Zdroje sa nezhodujú na najvyššom vrchu tohto podcelku pohoria Pirin. Väčšina zdrojov uvádza ako najvyšší vrch Južného Pirinu vrch "Sveštnik" , niektoré však uvádzajú vrch "Ušite" , pričom v zdrojoch, kde je uvedený ako najvyšší vrch "Sveštnik" sa vrch "Ušite" vôbec nevyskytuje.

</doc>
<doc id="662098" title="Tours Chassagne &amp; Alicante" url="https://sk.wikipedia.org/wiki?curid=662098">
Tours Chassagne &amp; Alicante

Tours Chassagne &amp; Alicante sú dva mrakodrapy nachádzajúci sa v meste Puteaux na predmestí Paríža, v štvrti La Défense.
Postavené v roku 1995 v mene banky Société Générale, architektmi Michel Andrault, Pierre Parat a Nicolas Ayoub, merajú 167 metrov. Južná veža sa volá "Chassagne" a severná veža "Alicante", v ktorej je prvý biely kameň z Chassagne, zatiaľ čo druhá obsahuje červený mramor z Alicante. Dve veže sú od seba vzdialené asi štyridsať metrov. Obe majú strmo sklonený vrchol. 

</doc>
<doc id="662106" title="Neilia Hunterová Bidenová" url="https://sk.wikipedia.org/wiki?curid=662106">
Neilia Hunterová Bidenová

Neilia Hunterová Bidenová (; * 28. júl 1942 - † 18. december 1972) bola americká učiteľka a prvá manželka amerického prezidenta Josepha Bidena. Zahynula pri autonehode v roku 1972 so svojou ročnou dcérou Naomi; jej dvaja synovia, Beau a Hunter, boli kriticky zranení, ale prežili.
Počiatočný život a vzdelávanie.
Neilia Hunterová sa narodila 28. júla 1942 v Skaneateles v New Yorku Louise (rod. Basel; 1915–1993) a Robertovi Hunterovi (1914–1991). Navštevovala Penn Hall, strednú internátnu školu v Pensylvánii. Pôsobila v školskom francúzskom klube, hokeji, plávaní a v študentskej rade. Po ukončení strednej školy navštevovala Syracuse University a bola učiteľkou v školskom obvode mesta Syrakúzy. Bola príbuzná s bývalým poslancom mestského zastupiteľstva v meste Auburn, Robertom Hunterom.
Manželstvo.
Neilia Hunter sa stretla s Joeom Bidenom v bahamskom Nassau, zatiaľ čo Biden bol na jarných prázdninách. Krátko nato sa Biden presťahoval do Syrakúz a navštevoval právnickú školu. Pár sa vzal 27. augusta 1966. Po svadbe sa Bidenovci presťahovali do Wilmingtonu v Delaware, kde bol Biden v mestskej rade v New Castle. Pár mal tri deti: Joseph Robinette „Beau“, Robert Hunter a Naomi Christina „Amy“. 
Smrť.
V pondelok 18. decembra 1972, krátko potom, čo sa jej manžel stal zvoleným americkým senátorom, šoférovala Neilia s deťmi Naomi, Beauom a Hunterom. Neilia išla na západ po vidieckej Valley Road v Hockessine v Delaware. Autom na križovatke s cestou Delaware Route 7 (Vápencová cesta) vstúpila pred nákladné auto s prívesom. Polícia určila, že Neilia vrazila do cesty ťahača a prívesu, pravdepodobne preto, že mala otočenú hlavu a nevidela prichádzajúce nákladné auto. Neiliu a jej tri deti previezli do všeobecnej nemocnice vo Wilmingtone. Neilia a Naomi boli vyhlásené za mŕtve, ale jej dvaja synovia prežili s mnohými vážnymi zraneniami. Biden zložil prísahu do Senátu v nemocnici, kde liečili jeho synov. 

</doc>
<doc id="662118" title="Budova Ústavného súdu Slovenskej republiky" url="https://sk.wikipedia.org/wiki?curid=662118">
Budova Ústavného súdu Slovenskej republiky

Budova Ústavného súdu Slovenskej republiky je sídlom Ústavného súdu Slovenskej republiky. Budova sa nachádza na Hlavnej ulici 110 v Košiciach.
História.
V objekte bývalých "Jiskrových kasární" na Hlavneh ulici, sídli Ústavný súd SR od roku 2006. Budova nových kasární vznikla v roku 1885 na mieste bývalej mestskej zbrojnice a starých kasární. Od roku 1910 časť kasární slúžila mestskej polícii. V budove malo sídlo aj policajné riaditeľstvo, ktoré sa neskôr presťahovalo na Moyzesovu ulicu.
Od začiatku svojej činnosti v roku 1993 ústavný súd pôsobil v Csáky-Dessewfyho paláci na Hlavnej ulici 72. Dôvodom tohto presťahovania do priestorov na Hlavnej 110, bola najmä nepostačujúca kapacita budovy a taktiež fakt, že ju mal súd v prenájme od súkromnej osoby.
Objekt v ktorom sídli súd v súčasnosti, v roku 2002 Ministerstvo obrany Slovenskej republiky zmluvou o bezodplatnom prevode majetku štátu, previedlo do správy ústavného súdu. Rekonštrukciu budovy za viac ako 199 miliónov korún, realizoval hlavný dodávateľ – "Inžinierske stavby Košice a.s.".
V súčasnosti ústavný súd sídli v troch budovách tvoriacich jeden komplex. V budove na Hlavnej ulici majú kancelárie sudcovia. V budove na Mäsiarskej ulici sa nachádza hlavná pojednávacia sieň, podateľňa, knižnica, archív a rôzne pracoviská zamestnancov súdu. V budove na Zbrojničnej ulici sú sústredené ubytovacie kapacity pre sudcov a zamestnancov s trvalým pobytom mimo Košíc.

</doc>
<doc id="662119" title="Sveštnik" url="https://sk.wikipedia.org/wiki?curid=662119">
Sveštnik

Sveštnik (, doslova "Svietnik") je vrch v pohorí Pirin v Blagoevgradskej oblasti v juhozápadnom Bulharsku.
Opis.
Podľa väčšiny zdrojov je najvyšším vrchom Južného Pirinu, podcelku pohoria Pirin (niektoré zdroje však uvádzajú ako najvyšší vrch "Ušite" (; ). Dosahuje výšku a je súčasťou hlavného hrebeňa masívu Južného Pirinu. Nachádza sa južne od horského sedla "Popovi livadi" () a severozápadne od vrcholu "Ušite" s ktorým je spojený horským sedlom. Juhovýchodne od Sveštniku sa nachádza druhý najvyšší vrch Južného Pirinu"Mutorok" (, ). Na juhozápadnej strane sa od vrcholu oddeľuje krátky vedľajší horský hrebeň. 
Vrch samotný sa skladá z granitu, pôda, ktorou je pokrytý je lesná hnedozem. Je zaobleného kónusovitého tvaru, avšak s veľmi strmými svahmi, ktoré sú na juhovýchodnej strane vrchu takmer vertikálne. "Sveštnik" je čiastočne zalesnený pričom vegetácia je vo forme zmiešaného lesa. Zalesnené časti sa nachádzajú najmä na západných svahoch vrchu (najviac vyskytujúce sa druhy drevín sú borovica balkánska "Pinus peuce" a rôzne druhy smrekov). Južné a juhozápadné svahy vrchu sú trávnaté.
Turizmus.
Východzí bod pre výstup je horské sedlo "Popovi livadi". Výstupová trasa vedie od rovnomennej horskej chaty najskôr po ceste smerom k dedine Pirin, následne od rieky "Kriva reka" smerom na juh priamo po strmom svahu hlavného hrebeňa smerom hore. Cesta najskôr vedie lesným terénom, neskôr sa z hrebeňa vegetácia stráca a výstup vedie po odkrytom hrebeni juhozápadným smerom k vrcholu "Sveštniku".

</doc>
<doc id="662134" title="Liga majstrov vo volejbale" url="https://sk.wikipedia.org/wiki?curid=662134">
Liga majstrov vo volejbale

Liga majstrov vo volejbale () je najprestížnejšia volejbalová súťaž pre európske volejbalové kluby, ktorú organizuje Európska volejbalová konfederácia (CEV). V súťaži figuruje 20 tímov, ktoré sú rozdelené do piatich skupín po štyroch, hrá sa systémom doma-vonku. Najlepší zo skupín a traja najlepší z druhých miest postupujú do štvrťfinále. Štvrťfinále sa hrá na dva zápasy, v prípade remízy rozhoduje zlatý set. Rovnako sa hrá aj semifinále a finále sa hrá na jeden zápas. Od roku 1959 do 2000 sa súťaž volala Pohár európskych majstrov CEV, od roku 2000 nesie terajší názov Liga majstrov CEV.

</doc>
<doc id="662168" title="Slncovky (tradičný taxón)" url="https://sk.wikipedia.org/wiki?curid=662168">
Slncovky (tradičný taxón)

Slncovky (lat. "Heliozoa" alebo "Heliozoea") bol v starších systémoch taxón koreňonožcov ("Rhizopoda") v širšom zmysle.
Systematika.
Minulosť.
Slncovky boli v tradičných systémoch taxón (presnejšie spravidla trieda) patriaci do koreňonožcov (Rhizopoda) v širšom zmysle a v rámci nich prípadne presnejšie do nitkonožcov (Actinopoda). Tradičný taxón slncovky väčšinou zahŕňal prinajmenšom taxóny:
ale u niektorých autorov zahŕňal aj niektoré ďalšie taxóny, a to najmä niektoré z nasledujúcich či všetky nasledujúce taxóny: Taxopodida (=Sticholonche), Rotosphaerida, Dimorphida, Ciliophryida a Pedinellales. 
Súčasnosť.
V súčasných systémoch sú všetky vyššie uvedené taxóny uvádzané ako samostatné taxóny na rôznych miestach (fylogenetického) systému, čiže nie sú chápané ako vzájomne príbuzné; tradičný taxón slncovky teda podľa súčasného stavu poznania nie je monofyletický. Konkrétne sú najdôležitejšie z vyššie uvedených taxónov dnes zaradené takto: 
Charakteristika.
V. Franc uvádzal nasledujúcu charakteristiku slncoviek (Ide o tradičné chápanie slncoviek, ale v texte nie je upresnené, ktoré konkrétne taxóny z pohľadu autora do slncoviek patria či nepatria): 
Majú guľovité telo s koncentrickými axopódiami a filopódiami. Sú holé, niekedy s kremičitou schránkou alebo slizovým obalom. Rozmnožujú sa delením a pučaním, pohlavné rozmnožovanie nie je ešte dôkladne preskúmané, hoci boli zistené bičíkaté gaméty. U niektorých druhov splýva viac jedincov do tzv. materskej cysty, v nej zložitým delením vznikajú druhotné cysty a z nich izogaméty. Tie kopulujú a vzniká zygota, ktorá sa mení na nového jedinca. V sladkých vodách žijú napr. slncovka bublinatá ("Actinosphaerium eichhorni") a slncovka obyčajná ("Actinophrys sol"), sú bez schránky. Zmienku si zaslúži aj "Raphidiophrys elegans". Tvorí agregácie zo 4 až 32 jedincov, čo umožňuje uloviť väčšiu korisť – na panôžkach bola zistená látka príbuzná hypnotoxínu, a na povrchu bunky tráviace enzýmy (ide možno o „pokus o extracelulárne trávenie“ u prvokov).

</doc>
<doc id="662173" title="Extraliga hádzanárov 2020/21" url="https://sk.wikipedia.org/wiki?curid=662173">
Extraliga hádzanárov 2020/21

Extraliga hádzanárov v sezóne 2020/21 je 28. ročník extraligy hádzanárov, najvyššej hádzanárskej súťaže mužov na Slovensku, kontrolovanej Slovenským zväzom hádzanej (SZH). V súťaži účinkuje 10 mužstiev, oproti minulej sezóny do extraligy vstúpilo mužstvo HK Košice. Súťaž v prvej polovici tejto sezóne opäť niesla mediálny názov Slovnaft Handball Extraliga, ktorý bol ale dňom 1.2.2021 zmenený, kvôli výmene generálneho partnera slovenskej extraligy, a nesie nový názov Niké Handball Extraliga. Víťaz extraligy získa Pohár Antona Frola.
Systém súťaže.
Systém súťaže je oproti minulej sezóne pozmenený. Základná časť pozostávala z 18 kôl. Každý s každým sa stretol 2-krát doma a vonku. Po základnej časti nebude nasledovať nadstavbová časť ako to bývalo zvykom. Po základnej časti sa zodeli extraliga na 3 časti, kde prví štyria postúpili do play-off, mužstvá na 5. - 8. mieste budú hrať medzi sebou na dve kolá o ligový pohár, a mužstvá na 9. a 10. mieste sa zúčastnia baráže o zostup do 1. ligy. Zápasy play-off sa budú hrať na 3 vyhrané zápasy.

</doc>
<doc id="662182" title="Epic Games" url="https://sk.wikipedia.org/wiki?curid=662182">
Epic Games

Epic Games je spoločnosť vyvíjajúca počítačové hry so sídlom v Cary, Severná Karolína, USA. Firmu založili Tim Sweeney a Mark Rein v roku 1991. V tom čase sa však volala Potomac Computer Systems a sídlila v Rockville v Marylande.
Spoločnosť na seba prvýkrát upozornila, keď vydala logickú hru ZZT. Krátko po vydaní ZZT sa spoločnosť premenovala na Epic MegaGames a stala sa obľúbenou, keď vydala sharewarové verzie svojich hier z prvej polovice deväťdesiatych rokov, ako napr. Epic Pinball , Jill of the Jungle alebo Jazz Jackrabbit. Epic MegaGames tiež vydávala počítačové hry iných spoločností. Za zmienku stojí spolupráca so spoločnosťou Safari Software, s ktorou sa neskôr Epic spojil a mnohé hry boli od tej doby predávané pod značkou Epic Classics.
V roku 1998 vydal Epic MegaGames Unreal, svoju prvú 3D akčnú hru, ktorá sa stala prvou zo série niekoľkých hier označovaných ako "Unreal games".Engine tejto hry bol použitý mnohými ďalšími spoločnosťami zaoberajúcich sa vývojom hier. V roku 1999 došlo opäť k premenovaniu spoločnosti na konečný názov Epic Games . Potom sa celá spoločnosť presťahovala z Rockville do svojho terajšieho sídla v Cary. Od tej doby až do leta 2007 sa v spoločnosti veľa nezmenilo a boli postupne vydané hry Unreal Tournament a Unreal 2 a ich vylepšované verzie. V auguste 2007 Epic Games kúpila poľskú spoločnosť People Can Fly, ktorých ľudia takmer zdvojnásobili počet zamestnancov na 125. V roku 2012 získala 40% podiel v spoločnosti čínska spoločnosť Tencent, v októbri 2018 mala Epic Games odhadovanú hodnotu takmer 15 mld. USD (asi 12 mld. EUR).
V roku 2017 Epic Games vytvorili nový herný mód do svojej hry Fortnite, z ktorej sa neskôr stala samostatná hra Fortnite Battle Royale, jedna z najhranejších hier na svete.
Koncom roku 2017 začal dávať zadarmo hry každých štrnásť dní, neskôr zvýšil frekvenciu na raz týždenne, koncom roka 2019 už rozdával dokonca každý deň. V roku 2019 Epic Games rozdal hry v hodnote asi (v prepočte) za 1 100 EUR.

</doc>
<doc id="662207" title="Tom Cavanagh" url="https://sk.wikipedia.org/wiki?curid=662207">
Tom Cavanagh

Thomas Garreth Cavanagh (* 24. marec 1982, Warwick, Rhode Island, USA† 6. január 2011, Providence, Rhode Island, USA) bol americký profesionálny hokejista, ktorý v NHL nastupoval v mužstve San Jose Sharks. Neskôr mu bola diagnostikovaná schizofrénia a v roku 2011 spáchal samovraždu skokom z viacposchodovej garáže.
Kariéra.
V roku 2001 začal nastupovať za Harvardskú univerzitu. Dres rovnakej univerzity kedysi obliekal aj jeho otec Joe Cavanagh, ktorý je doposiaľ jedným z najproduktívnejších hokejistov v jej histórii a od roku 1994 členom Americkej hokejovej siene slávy.
Tom Cavanagh bol draftovaný v roku 2001 tímom San Jose Sharks v šiestom kole zo 182. miesta. Od roku 2005 nastupoval v AHL za farmárske celky Sharks Cleveland Barons, resp. Worcester Sharks, za ktorý v priebehu rokov nazbieral 138 bodov, a tak dodnes ostáva tretím najproduktívnejším hráčom v klubovej histórii. V NHL debutoval v ročníku 2007-08 a bodoval hneď v prvom zápase, keď prihrával na gól Joe Thorntonovi už v 36. sekunde zápasu. Žiaden iný nováčik v klubových dejinách Sharks nebodoval rýchlejšie ako Cavanagh.
V sezóne 2008-09 sa mu podarilo streliť svoj jediný gól v najlepšej hokejovej lige sveta, 28. marca 2009 prekonal bekhendovou strelou brankára Phoenixu Coyotes Iliu Bryzgalova. Napriek tomu, že z osobného hľadiska sa jednalo o jeho najúspešnejšiu sezónu, mužstvo s ním zmluvu nepredĺžilo. Neskôr sa skúšal presadiť aj v kluboch Los Angeles Kings i Columbus Blue Jackets, no ani jeden z celkov mu šancu v NHL nedal, a tak nastupoval len za ich rezervné tímy v AHL. 
Osobný život a smrť.
Prvé náznaky psychických problémov sa u Cavanagha začali prejavovať už vo veku 13 rokov, kedy si jeho blízki začali myslieť, že možno trpí depresiou. Psychické problémy sa u neho čoraz viac zhoršovali a od roku 2009 až do svojej smrti musel byť hneď štyrikrát hospitalizovaný pre silné príznaky psychózy. Ťažko niesol nepredĺženie kontraktu so San Jose Sharks a postupne sa začal uzatvárať do seba, čo napokon vyústilo do jeho samovraždy, ktorú spáchal pár dní po novom roku 2011 skokom z viacposchodovej garáže pri priľahlom nákupnom centre.
Spoluhráči naňho spomínajú ako na hráča, ktorý absolútne vybočoval zo zaužívaných stereotypov o hokejistoch. Bývalý kapitán Worcester Sharks a hráč NHL Mike Moore tvrdí, že jakživ nestretol tak rozhľadeného hokejistu ako Tom Cavanagh, na ktorom obdivoval jeho všeobecný prehľad a znalosti od dejepisu až po politickú situáciu vo svete.

</doc>
<doc id="662209" title="Majstrovstvá Európy vo volejbale mužov 2019" url="https://sk.wikipedia.org/wiki?curid=662209">
Majstrovstvá Európy vo volejbale mužov 2019

Majstrovstvá Európy vo volejbale mužov 2019 boli 31. majstrovstvá Európy vo volejbale mužov. Konalo sa za účasti 24 tímov od 12.29. septembra 2019 v deviatich mestách v Belgicku, Francúzsku, Slovinsku a Holandsku: Brusel, Antverpy, Paríž, Nantes, Montpellier, Ľubľana, Rotterdam, Amsterdam a Apeldoorn. Po prvý krát sa konali ME v štyroch hostiteľských štátoch. Svoj tretí európsky titul získali Srbi, ktorí vo finále zvíťazili nad Slovinskom. Obhajcovia titulu z Ruska skončili vo štvrťfinále.
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;

</doc>
<doc id="662216" title="Rosidy" url="https://sk.wikipedia.org/wiki?curid=662216">
Rosidy

Rosidy (lat. "Rosidae") alebo (ako podtrieda) ružové (lat. "Rosidae") sú veľký taxón (tradične presnejšie podtrieda) dvojklíčnolistových rastlín, v APG IV konkrétne hlavný taxón superrosidov. Zloženie tohto taxónu sa značne líši v závislosti od autora; v súčasnosti je rozšírené jeho vymedzenie podľa APG IV.
Rosidy podľa APG IV.
Systematika.
rosidy:
Charakteristika.
Charakteristickými znakmi je 5-početný aktinomorfný kvet s voľnými korunnými lupienkami (sekundárne lupienky môžu byť redukované alebo rôzne modifikované). Vajíčko je väčšinou krasinucelátne.

</doc>
<doc id="662223" title="Anaerób" url="https://sk.wikipedia.org/wiki?curid=662223">
Anaerób

Anaerób, alebo anaeróbny organizmus, je organizmus, ktorý nevyžaduje prítomnosť kyslíka pre svoj život. Táto schopnosť sa nazýva "anaerobióza" alebo "anoxybióza". Niektoré organizmy kyslík dokonca zabíja. 
Rozlišuje sa niekoľko druhov anaeróbnych organizmov:
Anaeróbne organizmy nevyužívajú na zisk energie redukciu kyslíka – niektoré redukujú iné látky (typicky síru, sírany, dusičnany alebo rôzne kovy) v procese zvanom anaeróbna respirácia, iné využívajú fermentáciu (kvasenie).
Anaeróby sa bežne vyskytujú v miestach, kde je nízka hladina kyslíka, napríklad mokrade, morské sedimenty alebo tráviaci trakt prežúvavcov. Medzi anaeróbne organizmy paria napríklad "Escherichia coli", "Clostridium tetani" (pôvodca tetanu), denitrifikačné baktérie alebo metanogény.

</doc>
<doc id="662241" title="Asteridy" url="https://sk.wikipedia.org/wiki?curid=662241">
Asteridy

Asteridy (lat. "Asteridae") alebo (ako podtrieda) astrové (lat. "Asteridae") sú veľký taxón (tradične podtrieda) dvojklíčnolistových rastlín, v systéme APG IV konkrétne hlavný taxón superasteridov. Vymedzenie tohto taxónu sa líši v závislosti od autora; v súčasnosti je rozšírené vymedzenie podľa APG IV.
Asteridy podľa APG IV/Stevens 2020.
Systematika.
asteridy:
Poznámka: Systematika podľa APG IV (rok 2016) zaznamenala okolo roku 2020 viacero zmien. Tie sú vyššie zapracované.
Charakteristika.
Charakteristickými znakmi je 5-početný aktinomorfný kvet so zrastenými korunnými lupienkami (sekundárne lupienky môžu byť redukované, rôzne modifikované alebo voľné). Vajíčko je väčšinou tenuinucelátne.

</doc>
<doc id="662242" title="Cesta II. triedy 143 (Slovensko)" url="https://sk.wikipedia.org/wiki?curid=662242">
Cesta II. triedy 143 (Slovensko)

Cesta II. triedy 143 je cesta II. triedy na Slovensku v okrese Malacky. Jej dĺžka je 11,571 km a prepája Malacky a Rohožník.
Priebeh trasy.
II/143 sa začína na križovatke s II/590, smeruje na východ, nadjazdom prekonáva diaľnicu D2, pokračuje cez južnú časť vojenského obvodu Záhorie, na okraji Rohožníka sa stáča na juhovýchod a končí na križovatke s II/501.
Dejiny.
Cesta vznikla v decembri 2019 prekategorizovaním cesty III/1113 v celej dĺžke na cestu II. triedy.

</doc>
<doc id="662244" title="Majstrovstvá Európy vo volejbale žien 2019" url="https://sk.wikipedia.org/wiki?curid=662244">
Majstrovstvá Európy vo volejbale žien 2019

Majstrovstvá Európy vo volejbale žien 2019 bol v poradí 31. turnaj majstrovstiev Európy vo volejbale žien, ktoré organizuje Európska volejbalová konfederácia (CEV). Konal sa v dňoch od 23. augusta do 8. septembra 2019 v štyroch mestách na Slovensku v Poľsku, Maďarsku a v Turecku za účasti 24 tímov. Svoj tretí titul získalo Srbsko, ktoré vo finálovom stretnutí zvíťazilo nad Tureckom.
O organizátoroch turnaja sa rozhodlo na kongrese CEV v roku 2016. Po prvý krát sa ME žien organizovali v štyroch hostiteľských štátoch. Finálové zápasy sa uskutočnili v Turecku.
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;

</doc>
<doc id="662252" title="Gocedelčevska kotlovina" url="https://sk.wikipedia.org/wiki?curid=662252">
Gocedelčevska kotlovina

Gocedelčevska kotlovina (, doslova "Gocedelčevská kotlina") je geomorfologická jednotka v Blagoevgradskej oblasti v juhozápadnom Bulharsku.
Iné názvy.
Do roku 1950 niesla kotlina názov Nevrokopska kotlovina (, doslova "Nevrokopská kotlina"). Tak ako súčasný názov, aj tento pôvodný bol odvodený od názvu mesta "Goce Delčev" (), ktoré sa v minulosti volalo "Nevrokop" ().
Charakteristika.
Vymedzenie a rozmery.
Gocedelčevska kotlovina sa nachádza v povodí rieky Mesta, ktorá preteká stredom kotliny. Predstavuje približne strednú časť doliny rieky Mesta. Zo severozápadu a západu je ohraničená pohorím Pirin, zo severovýchodu, východu a juhovýchodu Západnými Rodopami (diel Dăbraš na severovýchode a východe, tzv. Beslenský hrebeň na juhovýchode), z juhovýchodu a juhu pohorím Stărgač. Na severnej strane sa kotlina zužuje do prielomu Momina klisura.
Na dĺžku má kotlina približne a je široká . Zaberá územie s rozlohou približne . Nadmorská výška sa na území kotliny pohybuje v rozmedzí od do , pričom priemerná nadmorská výška lokality je .
Geológia, klíma, vodstvo a prírodné bohatstvo.
Kotlina tvorila v minulosti dno jazera, v období pliocénu pokryté z veľkej časti riečnymi nánosmi. V kotline sa nachádzajú miesta s badateľnými pôdnymi zosuvmi ako aj alúviá, pochádzajúce z obdobia kvartéru.
Podnebie je mierne, prechodne stredomorské. Priemerná ročná teplota je 11,3°C, pričom v januári je to 0,0°C a v letnom období v júli 21,6°C. Ročný úhrn zrážok predstavuje približne 650720 mm. Vetry sú obvykle západné a severozápadné. Gocedelčevska kotlovina je odvodňovaná riekou Mesta a jej prítokmi, ktorých je približne pätnásť a medzi najvýznamnejšie patria "Mătnica" (), "Nevrokopska reka" () a "Tufča" () (pravé prítoky) a "Bistrica" (), "Kanina" () a "Ribnovska reka" () (ľavé prítoky).
V kotline sa nachádzajú vyvieračky minerálnych prameňov to pri dedinách Ogňanovo, Gărmen a Baničan. V oblasti sa vyskytujú náleziská lignitu (náleziská pri dedinách Baldevo (), Ogňanovo () a Gărmen () a železnej rudy (nálezisko "Ľalevo" ()), nie sú však využívané.
Obývané miesta a hospodárstvo.
Najväčším obývaným sídlom v kotline je mesto Goce Delčev. Okrem Goce Delčeva sa v oblasti nachádza šestnásť dedín.
Oblasť je vo veľkej miere poľnohospodársky obhospodarovaná. Pestuje sa najmä tabak, ale aj zelenina, vinič, ovocie, bavlna a orechy.
Cestnou sieťou je kotlina spojená cez dolinu rieky Mesta s Razlogom, Blagoevgradom a Sofiou, cez horské sedlo Popovi livadi s mestom Sandanski a cez priesmyky v Západných Rodopoch s Plovdivom a Smoľanom.

</doc>
<doc id="662271" title="Miloš Lichner" url="https://sk.wikipedia.org/wiki?curid=662271">
Miloš Lichner

prof. doc. ThLic. Miloš Lichner D.Th (* 21. september 1971, Martin) je slovenský katolícky teológ, kňaz a vysokoškolský pedagóg, profesor v odbore katolícka teológia. Pôsobí na poste prezidenta Európskej spoločnosti pre katolícku teológiu. V rokoch 20122019 pôsobil ako dekan Teologickej fakulty Trnavskej univerzity, od roku 2019 ako prorektorom Trnavskej univerzity v Trnave pre vonkajšie vzťahy. V roku 2017 získal ako spoluautor knihy "Žalmy 5175" (Komentáre k Starému zákonu; zv. 5.) Cenu Dominika Tatarku. Je členom jezuitského rádu, pôsobil ako sekretár Provinciála jezuitskej provincie a bol prefektom zodpovedným za formáciu rehoľných seminaristov.
Publikácie.
Vysokoškolské učebnice

</doc>
<doc id="662282" title="Jeff Lynne" url="https://sk.wikipedia.org/wiki?curid=662282">
Jeff Lynne

Jeffrey Lynne (* 30. december 1947, Birmingham, Anglicko) je anglický spevák, skladateľ, hudobný producent a multiinštrumentalista, spoluzakladateľ anglickej rockovej skupiny Electric Light Orchestra (ELO). Skupina vznikla v roku 1970 ako odnož skupiny The Move, v ktorej bol Lynne členom. Po tom, ako z ELO odišiel Roy Wood, prevzal vedenie projektu Lynne, pričom zložil a produkoval všetky nasledujúce nahrávky.
Po rozpade skupiny Electric Light Orchestra v roku 1986, vydal Lynne dva sólové albumy "Armchair Theatre" (1990) a "Long Wave" (2012). V roku 2014 Lynne obnovil skupinu ELO pod zmeneným názvom Jef Lynne's ELO.
Lynne produkoval všetkých pätnásť singlov skupiny ELO, ktoré sa dostali do prvej desiatky v hudobných rebríčkoch v Spojenom kráľovstve. V roku 2015 obdržal hviezdu na Hollywoodskom chodníku slávy. Takisto vyhral tri ceny Ivor Novello Award, v roku 2017 bol uvedený do Rock and Roll Hall of Fame ako člen ELO a v roku 2020 bol vyznamenaný Radom britského impéria.

</doc>
<doc id="662284" title="Košický kraj (1948 – 1960)" url="https://sk.wikipedia.org/wiki?curid=662284">
Košický kraj (1948 – 1960)

Košický kraj bol správny celok v Česko-Slovensku, ktorý existoval v rokoch 1948 – 1960. Jeho centrom boli Košice. Kraj mal rozlohu 7 523 km².
Vznikol na Východnom Slovensku 24. decembra 1948 na základe administratívnej reformy, pri ktorej bolo k 31. decembru 1948 zrušené krajinské zriadenie. "Krajský národný výbor" bol zriadený 1. januára 1949. Košický kraj sa v roku 1955 členil na 13 okresov a samotné mesto Košice. Kraj bol zrušený k 30. júnu 1960 počas ďalšej administratívnej reformy, pri ktorej vznikli nové kraje. Územie Košického kraja bolo vtedy zahrnuté do Východoslovenského kraja.
Okresy.
Pri vzniku mal Košický kraj tieto okresy:

</doc>
<doc id="662292" title="Štefan Janovják" url="https://sk.wikipedia.org/wiki?curid=662292">
Štefan Janovják

Ing. Štefan Janovják (* 24. január 1906, Kláštor pod Znievom – † 18. júl 1977, Bratislava) bol stavebný inžinier - vynálezca, náruživý poľovník, záchranca židov v Bratislave počas Slovenského štátu. Počas života pôsobil v Bratislave.
Životopis.
Vyštudoval nemeckú "Vysokú školu technickú" v Brne. Štúdium ukončil v roku 1929.
V rokoch 1941 – 1945 pôsobil ako riaditeľ "Bratislavských plynární". V 1941 sa zasadil za vybudovanie druhého plynojemu, ktorý bol odovzdaný do prevádzky 1. marca 1944 dva kilometre od prvého plynojemu pri bratislavskom prístave. Prístavný plynojem bol náletom amerických vojsk zbombardovaný, ale v Bratislave ostal plyn práve z druhého plynojemu, ktorý ostal neporušený. Pri rekonštrukcii vstupnej brány do plynární, nechal starú železnú bránu odinštalovať a namontovať na "Dievčiu skalu" (kataster obce Orovnica), aby ňou uzavreli spomienkovú kaplnku.
Počas Slovenského štátu bol skupinový krstný otec pri krstení židov pátrom Karolom Hidvéghym (1872 - 1959; jezuita, kazateľ, spisovateľ).
Štefan Janovják bol jeden z troch zakladateľov prvého závodu na spracovanie rýb konzervovaním do konzerv "Ryba Bratislava" (pozri aj Treska v majonéze) v Zimnom prístave. Podnik fungoval až do roku 1948, kedy bol znárodnený, riaditeľ Judr. Alexander Virsík odvolaný, zosadený na technického námestníka a nakoniec v 1950 prepustený zo zamestnania.
Štefan Janovják bol správcom "Centrálnych cirkevných veľkostatkov" do jesene 1947. Do februára 1948 bol vedúci podniku "Dielne povereníctva techniky" na Pluhovej 4 v Bratislave, po tomto roku ho komunisti opäť prepustili z práce. Nasledovala práca ako technický radca na "Vysokej škole technickej" do júla 1951 kedy ho komunisti znova prepustili a celú rodinu vysťahovali z bytu.
Pokračoval ako vedúci dielne firmy Tarbuk, podnik na opravu stavebných strojov a nákladných áut. Neskôr pracoval v "Čsl. Stavebných závodoch", z ktorých vznikol "Výskumný ústav stavebníctva". Vyvinul nové metódy v stavebníctve nasadením vibrátorov. Vynašiel kombajn na rezanie tufov a tufitov a bol vlastníkom patentov na rôzne stavebné konštrukcie.
Zoznam patentov.
Bol autorom alebo spoluautorom niekoľkých kníh o stavebných strojoch alebo návodných kníh pre domácich majstrov.

</doc>
<doc id="662295" title="Árjabhata" url="https://sk.wikipedia.org/wiki?curid=662295">
Árjabhata

Árjabhata (* 476, Ašmaka/Patna† asi 550) bol významný indický stredoveký matematik a astronóm. Dôležitý bol jeho prínos v algebre a geometrii.
Medzi jeho diela patrí magnum opus "Árjabhatija" (499), ktoré je najstaršou zachovanou indickou knihou o matematike. Tvrdil, že Mesiac a planéty svietia kvôli odrazenému slnečnému žiareniu. Správne vysvetlil rotáciu nebies prostredníctvom teórie axiálnej rotácie Zeme. To bolo v tom čase smiešne tvrdenie a neskorší prekladatelia v knihe text upravovali aby túto chybu napravili. Významný bol aj jeho opis eliptických dráh. Rozdiel medzi kruhovou a eliptickou dráhou dokázali potvrdiť až neskoršie európske výkonné ďalekohľady.
Vypočítal aj dĺžku siderického dňa a vymyslel originálny a presný spôsob pre tvorbu astronomických tabuliek. V matematike vyvinul metódy pre extrahovanie druhej odmocniny, sčítanie aritmetických radov a výpočtové hodnoty tetív. Použil hodnotu 3,1416 pre π.

</doc>
<doc id="662298" title="Slovenský pohár v nohejbale mužov" url="https://sk.wikipedia.org/wiki?curid=662298">
Slovenský pohár v nohejbale mužov

Slovenský pohár v nohejbale mužov je nohejbalová pohárová súťaž mužov na Slovensku, organizovaná Slovenskou nohejbalovou asociáciou (SNA). Vznikla v roku 1975 a zúčastňujú sa jej kluby najvyšších slovenských ligových súťaž. Najúspešnejším klubom súťaže je NK DPMK Košice, ktorý zvíťazil 29 krát.
Štruktúra.
Súťaž sa hrá formou turnajov. Najprv sa v skupinách odohrajú zápasy každého s každým a podľa umiestnenia sa potom odohrajú zápasy o konečné umiestnenie. V minulosti mal turnaj viacero formátov, ale momentálne sa hrá systémom striedania setov trojíc a dvojíc, kde v základných skupinách môže zápas skončiť aj remízou 2:2. Vo vyraďovacej časti sa pri nerozhodnom stave hrá rozhodujúci set trojíc.

</doc>
<doc id="662304" title="Kočerinovsko pole" url="https://sk.wikipedia.org/wiki?curid=662304">
Kočerinovsko pole

Kočerinovsko pole (, doslova "Kočerinovské pole") je geomorfologická jednotka v Kiustendilskej oblasti v juhozápadnom Bulharsku.
Iné názvy.
Kotlina je známa aj ako Kočerinovska kotlovina (, doslova "Kočerinovská kotlina"), alebo aj pod miestnym názvom Rilsko korito (, doslova "Rilské koryto").
Charakteristika.
Vymedzenie a rozmery.
Jedná sa o malú kotlinu, ktorá sa nachádza v povodí rieky Rilska reka (), pričom sa rozprestiera na samom konci jej dolného toku (po tom čo rieka opustí pohorie Rila) pred sútokom s riekou Struma. Je ohraničená najzápadnejšími a najnižšími výbežkami hrebeňov pohoria Rila. Zaberá územie s rozlohou približne . Priemerná nadmorská výška na území kotliny je približne .
Geológia, klíma, vodstvo a prírodné bohatstvo.
Kotlina má terasovitý charakter a vyskytujú sa v nej aluviálne náplavy, pričom aluviálne náplavy pokrývajú všetky riečne terasy nachádzajúce sa v lokalite. Základové časti vyšších z riečnych terás majú pôvod v období pliocénu. Podnebie je prechodne kontinentálne s miernou zimou a horúcim letom. Pôdy sú prevážne horského a aluviálneho typu, vyskytujú sa tu však aj lúky. Hlavným tokom je Rilska reka. V oblasti sa okrem tejto rieky nachádza veľké množstvo potokov a kanálov, ktoré Kočerinovsko pole pretínajú na mnohých miestach. 
Obývané miesta a hospodárstvo.
V kotline sa nachádzajú celkovo štyri sídla. Jedná sa o mesto Kočerinovo () a dediny Stob (), Barakovo () a Porominovo (). Väčšina územia kotliny je poľnohospodársky obhospodarovaná. Pestuje sa tabak, zelenina, ovocie a vinič, pričom v minulosti sa v kotline pestovala aj ryža. Rozšírený je aj chov hospodárskych zvierat. Značnému poľnohospodárskemu využitiu krajiny napomáha veľké množstvo vodných zdrojov v kotline (rieka Rilska a množstvo potokov a kanálov), ktoré ju zavlažujú. Kotlinu pretína dôležitá dopravná trasa (cestná aj železničná) zo Sofie do mesta Petrič a na hraničný priechod s Gréckomdedina Kulata. Cez územie prechádza ešte jedna cesta, ktorá sa odpája od hlavného ťahu SofiaKulata pri meste Kočerinovo a vedie k Rilskému monastieru. 

</doc>
<doc id="662323" title="Visit Košice" url="https://sk.wikipedia.org/wiki?curid=662323">
Visit Košice

Visit Košice je oblastná organizácia cestovného ruchu sústredená v Košiciach. Organizácia prevádzkuje oficiálne "Návštevnícke centrum" mesta, nachádzajúce sa na Hlavnej ulici 59.
História.
Organizácia bola založená na základe Zákona č. 91/2010 o podpore cestovného ruchu. Oficiálne zapísaná v registri OCR Ministerstva dopravy a výstavby SR pod číslom 09668/2012/SCR bola dňa 28. februára 2012. Od 14. augusta 2019 vedie Visit Košice Ing. Michaela Podoláková.
Prehliadky.
Organizácia pravidelne organizuje komentované prehliadky mesta. Od roku 2016 v troch jazykoch – slovenčine, maďarčine a angličtine. Témami takýchto prehliadok sú najčastejšie: "Relikvie a pútnik v Košiciach", "Židovské Košice", "Paláce na Hlavnej ulici", "Po stopách Máraiho", "Po stopách Rákocziho" a "Najkrajšie skvosty Košíc". Za rok 2019 bol celkový počet prehliadok 153, na ktorých sa zúčastilo 2 459 turistov.
Projekty.
V oblasti edičnej činnosti sa v rámci prvého polroku 2019 organizácia sústredila na promovanie Košíc počas Majstrovstiev sveta v ľadovom hokeji 2019 a Majstrovstiev sveta v hokejbale 2019. Aktivity pozostávali zo špecializovaných letákov "„Kde sa najesť“", "„Top podujatia“", "„Kde sa zabaviť“" a "„Prehliadky a výlety“". Zároveň organizácia aktualizovala mapy mesta vo viacerých jazykoch. Na Letisku Košice bol organizáciou umiestnený prezentačný box s letákmi.
Ďalšiu časť aktivít organizácia sústreďovala najmä na rôzne brožúry a mapy. Pred každoročným podujatím Biela noc organizácia návštevníkom poskytuje špecializovanú mapu Košíc, ktorá vyobrazuje všetky atrakcie podujatia.
V oblasti event manažmentu boli organizáciou organizované vlastné podujatia, medzi ktoré patrili: "Svetový deň sprievodcov", "Košická noc múzeí a galérií", "Košice Gurmán Fest" a "Košické slávnosti vína". Organizácia Visit Košice sa taktiež zúčastnuje na množstve veľtrhov po celej Európe. Medzi najvýznamnejšie patrili: "Ferien Messe" vo Viedni, "IMTM Tel Aviv" v Izraeli, "ITB" v Berlíne, "EXPO Praha Maratón" v Prahe, "WTM London" v Londýne a "BTM Barcelona" v Španielsku.

</doc>
<doc id="662345" title="Cesta III. triedy 3410 (Slovensko)" url="https://sk.wikipedia.org/wiki?curid=662345">
Cesta III. triedy 3410 (Slovensko)

Cesta III. triedy číslo 3410 ("III/3410", staré číslo "III/050196") je cesta III. triedy na Slovensku. Spája cestu I. triedy č. 19 v košickej mestskej časti Košická Nová Ves s cestou II. triedy 576 v obci Ďurkov.
V okrese Košice III cestu spravuje Magistrát mesta Košice, od začiatku hranice okresu Košice-okolie už cestu spravuje Košický samosprávny kraj.
Priebeh.
Cesta začína na križovatke s cestou cestou I. triedy č. 19 na ulici Sečovská cesta a následne pokračuje pozdĺž obytného komplexu "Panoráma", kde sa do nej napája ulica Jelšová. Ďalej smeruje až do obce Sady nad Torysou, kde medzi miestnymi časťami "Zdoba" a "Byster" vedie ponad rieku Torysa. V časti Byster sa na ňu napája cesta III. triedy č. 3321 vedúca do Košickej Polianky. Za Sadmy nad Torysou prechádza ponad potok Holubnica a smeruje do obce Olšovany. V Olšovanoch sa do nej napája cesta III. triedy č. 3322 vedúca do obce Nižný Čaj. Za obcou prechádza ponad rieku Olšava. Cesta končí v obci Ďurkov, kde sa napája na cestu II. triedy 576 pokračujúcu smerom na juh a sever.

</doc>
<doc id="662346" title="Závody 29. augusta" url="https://sk.wikipedia.org/wiki?curid=662346">
Závody 29. augusta

Závody 29. augusta bola obuvnícka spoločnosť, sídliaca v meste Partizánske. Na jej značku nadviazala súčasná firma ZDA.
V roku 1938 kúpila spoločnosť Moravské a slovenské strojírny vlastnená Jánom Antonínom Baťom pozemok patriaci vtedajšej obci Šimonovany. Podľa plánu mala vyrábať bicykle a obuvnícke stroje, v roku 1939 však bol zámer vlastníkom zmenený na výrobu topánok a do konca roku ich už vyrobila 940 tisíc párov.
Svoj názov získala 13. februára 1949. Pomenovaná bola na počesť obyvateľov, ktorí sa zapojili do Slovenského národného povstania. Vo februári 1966 vznikol v gumárskej budove spoločnosti požiar, škoda bola vyčíslená na takmer 2 milióny Kčs. V tých časoch každým rokom do podniku pribúdalo 1 000 pracovníkov ročne. Koncom 80. rokov bolo pracovníkov až 16 tisíc a podnik produkoval 32 miliónov párov obuvi ročne.
V rokoch 1988 až 1994 boli v Obchodnom registri zapísané ako Závody 29. augusta, štátny podnik. Založené boli zakladacou listinou Ministerstva priemyslu SSR č.25/1988 zo dňa 29. 6. 1988 podľa § 18 zák. č.88/88 Zb. o štátnom podniku. Dňom 30. apríla 1994 boli závody zrušené bez likvidácie a zároveń k nasledujúcemu dňu boli založené Závody 29.augusta štátny podnik, Partizánske Partizánske strojárne, štátny podnik Partizánske. Obe spoločnosti sa stali právnymi nástupcami pôvodneho podniku. V roku 1995 štátny podnik privatizovala akciová spoločnosť CEBO Holding Slovakia. Predaj za 1 korunu bol prezídiom Fondu národného majetku schválený 22. decembra 1995. Táto suma bola odôvodnená skutočnosťou, že podnik mal aktíva 0,45 mld Sk, ale dlh vo výške 2,7 mld. Sk. CEBO Holding mal však tiež prevziať 97% akcií Obuv, a. s. Partizánske, za 176 miliónov korún. Podnik bol však rozdelený na viaceré spoločnosti, nasledovalo prepúšťanie a v meste vzrástla nezamestnanosť. Viacero zariadení prešlo po likvidácii podniku do správy mesta Partizánske.
Obchodná značka ZDA zostala k dispozícií a výrobu pod ňou obnovila firma ZDA patriaca Milanovi Foltánovi, ktorý začínal v pôvodných Závodoch 29. augusta ako robotník.

</doc>
<doc id="662347" title="Matthaios Blastares" url="https://sk.wikipedia.org/wiki?curid=662347">
Matthaios Blastares

Matthaios Blastares (* ?† po 1346, Solún) bol byzantský cirkevný právnik, teológ a spisovateľ, pravoslávny duchovný a mních. O jeho živote sa veľa nevie. Pôvodne bol mníchom na Athose, neskôr v solúnskom kláštore Peribleptos. Autor významného právneho diela "Syntagma kata stoicheion". Býva označovaný za „poslednú významnú autoritu [pravoslávneho] kánonického práva byzantskom období“.
Dielo.
 alebo aj "Syntagma Katastichion"
, v preklade Abecedná príručka, niekedy len "Alphabeticum", či "Syntagma Canonum", "Syntagma" či celým názvom "Syntagma alphabeticum rerum omium, quae in sacris divinisque canonibus comprehenduntur, elaboratum partier et compositum per minimum ex hieromonachis Matthaeum Blastarem"
Napísané bolo v roku 1335. Šlo o zbierku civilných i cirkevných zákonov (nomokánon). Dielo sa skladá z 24 častí, pričom tie sú ďalej rozdelené na kapitoly a tie na nižšie podcelky, ktoré sa zaoberajú určitou oblasťou (napr. krádeže, závety, diakoni, spravodlivosť, cirkevné procesy...). Zoradené sú v abecednom poradí. Šlo o prvý pokus zladenia sústav oboch právnych poriadkov. Ako autor signalizuje, jeho cieľom bolo zozbierať všetky zákony a interpretovať ich. Jeho komentárov je však pomenej a nerozlišoval medzi vlastnými a schóliami klasických komentátorov.. Jeho prameňmi boli mnohé právne zbierky. Z (prevažne) civilnoprávnych zbierok šlo o justiniánske Digesty, Codex Iustiniani, Baziliky a početné cisárske novely. Z cirkevnej oblasti "Nomokánon 14 titulov" či komentáre Ióanna Zonara a Theodóra Balsamona. Zbierka bola veľmi obľúbená a za vlády Štefana Uroša IV. bola preložená do srbčiny, neskôr aj do bulharčiny (15. stor.), ruštiny (16. stor.) a novogréčtiny. Do 18. storočia bolo dielo uznávané ako štandardný výraz pravoslávneho kánonického práva. Pomohlo vytvoriť slovanskú obyčaj týkajúcu sa pravidiel procesného práva, ako aj zákony upravujúce štátnu ochranu chudobných a prenasledovaných.

</doc>
<doc id="662358" title="Ketózy" url="https://sk.wikipedia.org/wiki?curid=662358">
Ketózy

Ketóza je monosacharid, ktorý obsahuje jednu ketónovú (karbonylovú) skupinu vo svojej molekule. Najjednoduchšia ketóza je dihydroxacetón, ktorý má tri uhlíkové atómy a je jedinou ketózou bez optickej aktivity (pretože nie je chirálny). Všetky monosacharidové ketózy sú redukujúce cukry, pretože môžu tautomerizovať na aldózy cez aldolový intermediát, Výsledná aldehydová skupina môže byť oxidovaná, napríklad pri Tollensovej skúške alebo Benediktovej skúške. Ketózy viazané v glykozidoch, ako napríklad fruktózová podjednotka v sacharóze, je neredukujúci cukor.
Príklady ketóz.
Všetky ketózy v tomto zozname sú 2-ketózy, teda majú karbonylovú skupinu na druhom uhlíku od konca:
Chémia.
Ketózy a aldózy sa dajú chemicky odlíšiť pomocou Seliwanoffovej skúšky, počas ktorej sa vzorka zahreje s kyselinou a rezorcinolom. Test je založený na dehydratačnej reakcii, ktorá prebieha rýchlejšie u ketóz - zatiaľ čo aldózy reagujú pomaly za tvorby slaboružovej farby, ketózy reagujú rýchlo a tvoria tmavočervenú farbu. 
Ketózy môžu izomerizovať na aldózy cez Lobry-de Bruyn-van Ekensteinovu transformáciu.

</doc>
<doc id="662359" title="Cesta III. triedy 3390 (Slovensko)" url="https://sk.wikipedia.org/wiki?curid=662359">
Cesta III. triedy 3390 (Slovensko)

Cesta III. triedy číslo 3390 ("III/3390", staré číslo "III/547002") je cesta III. triedy na Slovensku. Spája cestu II. triedy č. 547 v košickej mestskej časti Sever s obcou Obišovce.
V okrese Košice I cestu spravuje Magistrát mesta Košice, od začiatku hranice okresu Košice-okolie už cestu spravuje Košický samosprávny kraj.
Priebeh.
Cesta začína na križovatke s cestou II. triedy č. 547 na Komenského ulici pri Štadióne Lokomotívy. Následne pokračuje pozdĺž areálu Univerzity veterinárneho lekárstva a farmácie smerom na sever kde sa do nej napája cesta III. triedy číslo 3391 smerujúca do Kavečian. Po začiatok obce Kostoľany nad Hornádom vedie popri rieke Hornád. V obci sa do nej napájajú cesty III. triedy číslo 3350 a 3352. Pred obcou Družstevná pri Hornáde prechádza ponad Hornád a napájajú sa do nej cesty III. triedy číslo 3337 a 3338. Následne cesta vedie pozdĺž železničnej trate Žilina – Košice až po obec Trebejov. Od Trebejova smeruje ku Kysaku kde sa do nej napája cesta 3353. Končí v Obišovciach kde pokračuje ako cesta 3460 dvoma smermi – na východ a sever.

</doc>
<doc id="662367" title="Cesta III. triedy 3391 (Slovensko)" url="https://sk.wikipedia.org/wiki?curid=662367">
Cesta III. triedy 3391 (Slovensko)

Cesta III. triedy číslo 3391 ("III/3391", staré číslo "III/547003") je cesta III. triedy na Slovensku. Spája cestu III. triedy č. 3390 v košickej mestskej časti Sever s mestskou časťou Kavečany. V celom profile cestu spravuje Magistrát mesta Košice.
Priebeh.
Cesta je dlhá 5,346 km. Cesta začína na križovatke s cestou III. triedy č. 3390 pri hokejovom štadióne Crow Arena. Následne smeruje po sídlisku "Podhradová" po Kavečianskej ceste cez "Suchú dolinu". Prechádza popri turistickej ceste vedúcej k Vyhliadkovej veži Košice a Košickému hradu. Potom pokračuje priamo do mestskej časti Kavečany, kde končí pri potoku Hrubša na Gazdovskej ulici. Napájajúce sa miestne komunikácie ďalej vedú smerom k Zoologickej záhrade a DinoParku v Košiciach.

</doc>
<doc id="662371" title="Anton Hancko" url="https://sk.wikipedia.org/wiki?curid=662371">
Anton Hancko

Anton Hancko (* 5. jún 1883, Likavka† 23. august 1967, Liptovská Lúžna) bol slovenský pedagóg, primátor Žiliny a významný politik Hlinkovej slovenskej ľudovej strany v medzivojnovom Česko-Slovensku a v období I. Slovenskej republiky.
Životopis.
Ľudovú školu a prvé ročníky gymnázia navštevoval v Ružomberku. Vzdelanie učiteľa a organistu nadobudol v roku 1903 na štátnom učiteľskom ústave v Kláštore pod Znievom. Neskôr absolvoval štúdium hospodárskych vied v rámci špeciálneho kurzu na Obchodnej akadémii v Bratislave. Po štúdiách pôsobil ako učiteľ-organista v Troch Sliačoch. V tomto období v obci pôsobil Andrej Hlinka. V roku 1909 začal učiť v Žiline. Najskôr na rímskokatolíckej ľudovej škole, ku ktorej neskôr pribudla aj priemyselná učňovská škola a štátna reálna škola. Okrem školských povinností sa venoval aj stavovskej a charitatívnej činnosti.
V období vzniku Česko-Slovenska pôsobil ako učiteľ v Žiline. V roku 1919 bol zvolený za predsedu Zemského učiteľského spolku (najstaršej slovenskej stavovskej organizácie pedagógov). Od roku 1923 bol aj na čele Združenia slovenských odborových organizácií.
V parlamentných voľbách v roku 1920 bol zvolený za poslanca Národného zhromaždenia republiky Československej za Slovenskú ľudovú stranu, ktorá kandidovala spolu s Českou stranou ľudovou. Kandidoval za XVII. volebný kraj so sídlom v Turčianskom Sv. Martine. V roku 1921 slovenská časť klubu (vrátane Hancka) zo spoločného klubu vystúpila a v parlamente si vytvorili vlastný poslanecký klub. Vo volebnom období 1920 - 1925 Anton Hancko pôsobil v poslaneckej snemovni ako podpredseda kultúrneho výboru.
V parlamentných voľbách v roku 1925 je opäť zvolený za poslanca národného zhromaždenia za HSĽS. Opäť kandidoval v XVII. volebnom kraji. V tomto volenom období (1925 - 1929) bol okrem kultúrneho výboru členom aj zahraničného, sociálneho, rozpočtového a inkompatibilného výboru snemovne.
Vo volebnom období 1929 - 1935 prestúpil do hornej komory národného zhromaždenia, do senátu. Zvolený bol v VIII. volebnom kraji. V senáte bol členom sociálneho výboru. Senátorom za HSĽS bol aj vo volebnom období 1935 - 1939, pričom okrem sociálneho výboru zasadal aj v kultúrnom výbore.
Aktívnym politikom bol aj na komunálnej úrovni. Dvakrát bol zvolený za starostu Žiliny a v rokoch 1918 - 1945 bol nepretržite členom jej mestského zastupiteľstva.
Bol aktívnym členom množstva významných inštitúcií, napr. Ústredného výboru Matice Slovenskej, personálnej komisie Ministerstva školstva a národnej osvety, miestostarostom Krajinskej rady slovenského Orla, Katolíckej školskej rady, Hospodárskeho zboru Považia a i. 
Vo voľbách do Snemu Slovenskej krajiny v roku 1938 bol zvolený za poslanca. V tomto období pôsobil stále na pozícii predsedu Združenia slovenských odborových organizácií. Poslancom snemu bol počas celej doby existencie Slovenského štátu. V sneme pôsobil ako podpredseda kultúrneho výboru a zároveň bol predsedom okresnej organizácie strany v Žiline.
Po obnovení Česko-Slovenska v roku 1945 bol bez akéhokoľvek právneho titulu zaistený a väznený (najskôr v Bratislave, neskôr v Ilave). Jeho rodina sa musela vysťahovať zo Žiliny a bol jej skonfiškovaný majetok.

</doc>
<doc id="662374" title="Snježana Kordić" url="https://sk.wikipedia.org/wiki?curid=662374">
Snježana Kordić

Snježana Kordić (* 29. október 1964) je chorvátska jazykovedkyňa. Popri práci v syntaxi sa venuje otázkam sociolingvistiky. Kordić je medzi neodborníkmi známa z mnohých článkov kritizujúcich puristickú a normatívne orientovanú jazykovú politiku v Chorvátsku. Jej kniha "Jezik i nacionalizam" z roku 2010 popularizuje teóriu pluricentrických jazykov na Balkáne.
Snježana Kordić je absolventkou univerzity v Osijeku (1988). Získala titul M.Sci. v odbore lingvistika na filozofickej fakulte Záhrebskej univerzity (1992). V Záhrebe tiež získala doktorát (1993). V roku 2002 sa habilitovala na univerzite v Münsteri v odbore slavistika.

</doc>
<doc id="662375" title="Anđel Starčević" url="https://sk.wikipedia.org/wiki?curid=662375">
Anđel Starčević

Anđel Starčević (* 1979) je chorvátsky jazykovedec, sociolingvista a anglista. Medzi jeho vedecko-výskumné záujmy patria: chorvátsko-anglická dvojjazyčnosť, jazykové kontakty, jazykové ideológie a jazyková politika. Venuje sa výskumu vplyvu angličtiny na chorvátsky jazyk, aspektov anglického jazyka, ktoré spôsobujú Chorvátom problémy, a fenoménu purizmu v Chorvátsku. Podieľa sa na kritike normatívnych postojov k jazyku a jazykovej diskriminácie.
V roku 2004 získal magisterský titul z anglickej a talianskej filológie na filozofickej fakulte Záhrebskej univerzity, kde neskôr bol asistentem v oblasti výskumu a výučby anglického jazyka. V rokoch 2012–2013 bol štipendistom "Wirth Institute for Austrian and Central European Studies." Doktorát získal v roku 2014 na filozofickej fakulte Záhrebskej univerzity. Od roku 2019 je docentom v záhrebskej Katedre anglistiky.

</doc>
<doc id="662376" title="Damir Kalogjera" url="https://sk.wikipedia.org/wiki?curid=662376">
Damir Kalogjera

Damir Kalogjera (* 27. júl 1932) je chorvátsky jazykovedec.
Vyštudoval anglickú a chorvátskú filológiu na univerzite v Záhrebe. V roku 1957 bol zamestnaný ako asistent na univerzite v Sarajeve. Od roku 1964 prednášal na Katedre Anglistiky v Záhrebe. V roku 1965 získal na tejto univerzite doktorát. Riadnym profesorom bol od roku 1982, od roku 2003 je profesor emeritus. 
Venuje sa anglistice a otázkam v oblasti syntaxe a sociolingvistiky. Vo svojom výskume sa zameral predovšetkým na anglickú gramatiku, potom sa venoval kontrastnej analýze anglického a chorvátskeho jazyka. Od 70. rokov sa viac zameriava na sociolingvistické otazky. Prispel k výskumu nárečia ostrova Korčula.

</doc>
<doc id="662383" title="Konzervatórium (Košice, Timonova 2)" url="https://sk.wikipedia.org/wiki?curid=662383">
Konzervatórium (Košice, Timonova 2)

Konzervatórium Košice je konzervatórium v Košiciach, mestskej časti Staré Mesto. Bolo založené 10. októbra 1951. Zriaďovateľom konzervatória je Košický samosprávny kraj.
História.
Škola vznikla 10. októbra 1951. V zmysle výnosu "Povereníctva školstva", vied a umení č. 105.056/51-V/3 bolo zriadené "Pedagogické oddelenie pre prípravu kandidátov učiteľstva hudby" pri "Hudobnej škole" v Košiciach na vtedajšej Šmeralovej ulici (dnes Poštová). Zo začiatku boli na škole otvorené tri oddelenia – klavírne, sláčikové a dychové. Prvým riaditeľom bol Ernest Husár. V roku 1952 bol otvorený odbor hra na akordeóne. V roku 1955 sa škola sa presťahovala do nových priestorov na Leninovej ulici č. 93 (dnes Hlavná). Riaditeľkou sa v tomto roku stala Irena Koreňová. Výnosom "Povereníctva kultúry" č. 7.422/1956-Ú-IV/1. z 26. marca 1956 bola od 1. apríla zriadená plnoprávna škola III. stupňa. Škola dostala názov – "Vyššia hudobná škola pre vzdelávanie učiteľov hudobných škôl". V roku 1958 sa na škole otvorili ďalšie dva odbory – spev a dirigovanie.
Dňa 1. septembra 1959 sa na základe príkazu Ministerstva školstva a kultúry zriadila "Rada Krajského národného výboru v Košiciach" pod č. 907-I/7-1959 zo dňa 1. júla 1959 vzniklo "Štátne Konzervatórium" v Košiciach. V roku 1960 sa podľa zákona č. 186/1960 Zb.z. Konzervatórium začlenilo do sústavy stredných odborných škôl, ktoré poskytujú úplné stredné a v pomaturitnom cykle vyššie odborné vzdelanie. V tom istom roku na škole začal fungovať aj dychový súbor a symfonický orchester. Riaditeľom sa v roku 1961 stal PhDr. Teodor Hirner.
V roku 1974 bolo zriadené tanečné oddelenie a odbor skladba. Dva roky na to sa stal riaditeľom PhDr. Štefan Merešš, CSc. V roku 1978 bol založený školský komorný orchester, ktorý absolvoval množstvo zahraničných turné po celej Európe. V roku 1986 sa stal riaditeľom PhDr. Matej Lengyel. Rok na to na škole vznikol "Akordeónový orchester". Rok 1990 priniesol nový učebný odbor – dirigovanie. V septembri 1999 sa konzervatórium presťahovalo z Hlavnej ulice na Timonovu č. 2 a Moyzesovu ulicu č. 44. Budova na Timonovej bola budova mestskej ľudovej školy, ktorá vznikla v roku 1891. Postavená bola Petrom Jakabom.
V roku 2001 bola Konzervatóriu Košice udelená "Cena primátora mesta Košice". V septembri 2006 prešla budova na Timonovej ulici rozsiahlov rekonštrukciou. Dňa 23. mája 2007 navštívila školu Beatrix Wilhelmina Armagard - kráľovná Holandska. V mesiacoch november a december v roku 2014, prebehla rekonštrukcia "Divadelného štúdia". 19. decembra 2017 prebehla inštalácia nového koncertného krídla značky Steinway. 1. júla 2019 sa riaditeľkou školy stala Mgr. art. Aneta Hollá, ArtD.
Študijné odbory.
Konzervatórium ponúka nasledujúce študijné odbory:

</doc>
<doc id="662385" title="Kvalifikácia na Majstrovstvá Európy vo volejbale mužov 2021" url="https://sk.wikipedia.org/wiki?curid=662385">
Kvalifikácia na Majstrovstvá Európy vo volejbale mužov 2021

Kvalifikácia na Majstrovstvá Európy vo volejbale mužov 2021 je európska kontinentálna kvalifikácia vo volejbale mužov, ktorú organizuje Európska volejbalová konfederácia (CEV), o postup na Majstrovstvá Európy 2021. Zúčastňuje sa jej 26 národných družstiev, ktoré súťažia o 12 postupových miest na záverečný turnaj. Na majstrovstvá Európy postúpia víťazi skupín a 5 najlepších družstiev z druhých miest. Kvalifikácia sa odohrá kvôli pandémií koronavírusu COVID-19 turnajovým spôsobom. Kvalifikácia prebieha od 30. augusta 2020.
Priamy postup.
Priamo na ME postupili družstvá hostiteľských krajín a 8 najlepších družstiev z Majstrovstviev Európy 2019:
Nasadenie družstiev.
Družstvá boli nasadzované do výkonnostných košov podľa rebčíka CEV tzv. serpentínovým spôsobom
Výsledky.
Skupina A.
Miesto konania: 
Miesto konania: 
Skupina B.
Miesto konania: Hadera 
Miesto konania: Hadera 
Skupina C.
Miesto konania: Skopje 
Miesto konania: Skopje 
Skupina D.
Miesto konania: Nikózia 
Miesto konania: Nikózia 
Skupina E.
Miesto konania: 
Miesto konania: 
Skupina F.
Miesto konania: 
Miesto konania: 
Skupina G.
Miesto konania: 
Miesto konania: 

</doc>
<doc id="662397" title="Karol Edmund Alexy" url="https://sk.wikipedia.org/wiki?curid=662397">
Karol Edmund Alexy

Karol Edmund Alexy (iné zápisy mena: Karol Alexy, Karel Alexy, maď. "Alexy Károly", "Alexy Károly Ede", "Alexi Károly Ede"; * 8. február 1816, Poprad† 10. máj 1880, Viedeň) bol slovenský sochár a výtvarný pedagóg, priekopník drobnej plastiky.
Absolvoval štúdium na gymnáziu v Kežmarku, kde mu bol učiteľom Ľudovít Müller, a potom pokračoval v štúdiu na Umeleckopriemyselnej školy vo Viedni. Roku 1838 absolvoval študijnú cestu v Taliansku a v Paríži a od roku 1843 študoval v Mníchove, v Drážďanoch a v Norimbergu. Za účasť na maďarskej buržoáznej revolúcii (1848 – 1849) bol väznený v Pešti. V rokoch 1852 – 1861 žil v emigrácii v Londýne a po návrate do Uhorska v roku 1867 pôsobil ako profesor kreslenia na reálke v Pešti. Od roku 1879 žil na penzii vo Viedni.
Jeho tvorba predstavuje prechod medzi klasicizmom a romantizmom. Medzi jeho najvýznamnejšie diela patrí model anglickej kráľovnej na koni (1841), terakotový model kráľa Mateja I. Korvína (1844) či busty Ludwiga van Beethovena, Franza Schuberta, Carla Mariu von Webera, Ľudovíta Košuta a Ľudovíta Baťána.

</doc>
<doc id="662399" title="Marián Matyáš" url="https://sk.wikipedia.org/wiki?curid=662399">
Marián Matyáš

Ing. Marián Matyáš (* 8. september 1951, Košice) je bývalý slovenský basketbalista a basketbalový tréner. V rokoch 19931995 sa stal prvým trénerom slovenskej ženskej basketbalovej reprezentácie, s ktorou na Majstrovstvách Európy v roku 1993 získal prvú medailu pre kolektívny šport v ére samostatnosti.
Životopis.
Matyáš sa narodil v roku 1951 v Košiciach. Vyštudoval banské inžinierstvo na Vysokej škole technickej v Košiciach, v tejto profesii následne pracoval v rokoch 19791984. Od roku 1984 pôsobil ako profesionál v basketbale.
Hráčska kariéra.
Matyáš hral basketbal v rokoch 1965 až 1983 postupne za kluby VSS Košice, VŠT Košice, Inter Bratislava, Rudá hvězda Pardubice a Pokrok Krompachy. Bol juniorským reprezentantom Československa a reprezentantom Slovenska medzi dospelými.
Trénerská kariéra.
Ako tréner začal Matyáš pôsobiť najprv v rokoch 19861992 pri tíme ZŤS Košice, ktorý sa v roku 1992 zlúčil s tímom BK Lokomotíva Košice do tímu BK VSS Lokomotíva Košice. So ZŤS Košice skončil v sezóne 1990/91 na treťom a v sezóne 1991/92 na druhom mieste v kvalitnej československej lige. V roku 1993 sa stal prvým trénerom slovenskej ženskej basketbalovej reprezentácie. Reprezentáciu viedol na Majstrovstvách Európy v roku 1993 aj v roku 1995 a na Majstrovstvách sveta v roku 1994. Na ME 1993 získal s tímom bronzové medaily, na MS 1994 skončili Slovensky piate a na ME 1995 štvrté.
Následne sa vrátil ku klubovému trénerstvu, viedol postupne ženské extraligové tímy BK Slovan Bratislava (1995 – 1997), Cassovia Košice (1997 – 2001), Delta Košice (2001 – 2003) a opäť Cassovia Košice (2004/05). V rokoch 20002001 sa opäť vrátil k ženskej reprezentácii, pôsobil ako asistent trénerky na Letných olympijských hrách v roku 2000 a ako hlavný tréner na Majstrovstvách Európy v roku 2001. Jeho posledným zápasom na pozícii hlavného trénera v najvyššej súťaži bol zápas 14. mája 2005 v Poprade na lavičke Cassovie v zápase o extraligový bronz, kedy Cassovia nakoniec skončila na štvrtom mieste. Neskôr pôsobil na viacerých pozíciách v tíme Good Angels Košice a ich mládežníckej Young Angels Academy.
Osobný život.
Matyáš bol ženatý s manželkou Darinou, ktorá zomrela v auguste 2009. Ich syn Marián Matyáš mladší bol prodekanom Fakulty masmediálnej komunikácie Univerzity sv. Cyrila a Metoda v Trnave, tragicky zahynul ako 28-ročný vo februári 2007.

</doc>
<doc id="662417" title="Lindwurmia" url="https://sk.wikipedia.org/wiki?curid=662417">
Lindwurmia

Lidnwurmia je rod ranného plesiosaura patriaceho k najstarším objaveným druhom, spolu s Anningasaurou môžu patriť do čeľade Rhomaleosauridae, alebo môžu byť blízkymi príbuznými tejto skupiny. Bola objavená v dnešnom Nemecku, jediný druh je Lindwurmia thiuda.
Popis.
Lindwurmia je rod pomerne malého plesiosaura, dĺžka sa pravdepodobne pohybovala okolo dvoch alebo troch metrov. Pravdepodobne žila v plytkom mori, ktoré pokrývalo veľkú časť západnej Európy. Podobne ako väčšina plesiosaurov, aj Lindwurmia sa pravdepodobne živila rybami a inými morskými živočíchmi, na čo jej dobre slúžil pretiahnutý krk. Ako väčšina primitívnych plesiosaurov, aj Lindwurmia mala krk kratší ako vyspelejšie formy, ktoré sa vyvinuli až neskôr.
Klasifikácia.
Tento plaz patrí do skupiny primitívnych plesiosaurov, ktoré mali evolučne blízko k rhmaleosauridom, z ktorých sa neskôr vyvinuli veľké mäsožravce s krátkym krkom. K najbližším príbuzným tohto druhu pravdepodobne patrili iné primitívne plesiosaury, ako napríklad Anningasaura, Bobosaurus alebo Termatosaurus. Tieto plesiosaury sa vyznačovali kratším krkom a vyskytovali sa hlavne v Európe.

</doc>
<doc id="662424" title="Helena Bartošová-Schützová" url="https://sk.wikipedia.org/wiki?curid=662424">
Helena Bartošová-Schützová

Helena Bartošová-Schützová, rod. Bartošová (iný zápis priezviska: Blahová-Bartošová; 11. január 1905, Budapešť – 8. február 1981, Rychnov nad Kněžnou) bola česká operná speváčka (sopranistka) a hudobná pedagogička česko-maďarského pôvodu, ktorá pôsobila na Slovensku.
Štúdium spevu absolvovala v roku 1925 u Josefa Egema na Hudobnej a dramatickej akadémii v Bratislave. Pôsobila ako sólistka Opery Slovenského národného divadla v Bratislave (1924 – 1964), kde debutovala v roku 1925 v úlohe Čo-Čo-San v Pucciniho opere "Madama Butterfly". Stvárnila hlavné postavy aj v prvých slovenských operách – Elenu vo Figuš-Bystrého "Detvanovi", Svanhildu v Bellovom "Kováčovi Wielandovi" či Evu v Smatekovej "Čachtickej pani".
V rokoch 1955 – 1957 učila spev na konzervatóriu v Bratislave.

</doc>
<doc id="662462" title="Slovenská florbalová extraliga mužov 2019/20" url="https://sk.wikipedia.org/wiki?curid=662462">
Slovenská florbalová extraliga mužov 2019/20

Slovenská florbalová extraliga mužov v sezóne 2019/20 bol 19. ročník extraligy florbalistov, najvyššej florbalovej súťaže mužov na Slovensku, ktorú kontroluje Slovenský zväz florbalu (SZFB). V súťaži účinkovalo 12 družstiev. Sezóna sa nedohrala kvôli pandémii Covid 19. Titul obhajoval AS Trenčín.
Systém súťaže.
Systém súťaže sa oproti predchádzajúcim ročníkom nezmenil. Po základnej časti, v ktorej odohral každý s každým zápasy jedenkrát doma a vonku, nasledovalo play-off ôsmich najvyššie umiestnených družstiev. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Posledné družstvo po základnej časti zostúpilo do 1. ligy. Predposledné odohralo baráž s 2. tímom 1. ligy na 3 víťazné zápasy.
Základné skupiny.
Základná skupina
Play-off.
Štvrťfinále
Kvôli pandémii Covid 19 sa play-off ani nezačala.

</doc>
<doc id="662475" title="Dekarboxyláza" url="https://sk.wikipedia.org/wiki?curid=662475">
Dekarboxyláza

Dekarboxylázy, správne karboxylyázy, sú lyázy, ktoré odštiepujú karboxylovú skupinu z organických zlúčenín. Štiepia teda väzbu uhlík-uhlík. Tieto enzýmy katalyzujú hlavne dekarboxyláciu aminokyselín a ketokyselín (alfa a beta). Karboxylová skupina zvyčajne odstupuje v podobe oxidu uhličitého. 
Karboxylázy sú enzýmy katalyzujúce opačnú reakciu - karboxyláciu, teda pridanie karboxylovej skupiny na organickú molekulu za vzniku väzby uhlík-uhlík. Niektoré enzýmy môžu katalyzovať reakciu v oboch smeroch (reverzibilne). 
Klasifikácia a názvoslovie.
Karboxylyázy sú klasifikované pod číslom EC 4.1.1. Zvyčajne sú pomenované podľa substrátu, ktorého dekarboxyláciu katalyzujú. Príkladom je pyruvátdekarboxyláza, ktorá katalyzuje dekarboxyláciu pyruvátu:
Príklady.
Vybrané dekarboxylázy sú napríklad:

</doc>
<doc id="662485" title="Emmy Köhlerová-Richterová" url="https://sk.wikipedia.org/wiki?curid=662485">
Emmy Köhlerová-Richterová

Emmy Köhlerová-Richterová (Köhler-Richter), rod. Köhler (9. február 1918, Gera, Durínsko – 11. september 2013, Lipsko, Sasko) bola nemecká tanečnica, baletná majsterka a choreografka.
V rokoch 1935 – 4937 študovala moderný výrazový tanec u Mary Wigmanovej a klasický balet u Tatjany Gsovskej v Berlíne. Pôsobila na baletných scénach v Bonne, v Berlíne, v Štrasburgu a v Lipsku a ako baletná majsterka v Kolíne nad Rýnom (1947 – 1951), v Leverkusene (1951 – 1953), v Bazileji (1953 – 1955) a vo Weimare (1956 – 1958). V rokoch 1958 – 1978 bola hlavnou choreografkou a od roku 1963 súčasne šéfkou baletu Lipskej opery, pričom od roku 1993 bola jej čestnou členkou.

</doc>
<doc id="662498" title="Htop" url="https://sk.wikipedia.org/wiki?curid=662498">
Htop

htop je interaktívny správca procesov. Je navrhnutý ako alternatíva k unixovému programu top. Zobrazuje zoznam procesov bežiacich na počítači, zvyčajne zoradených podľa množstva využitia CPU. Htop poskytuje úplný zoznam spustených procesov (top zobrazuje iba najnáročnejšie), používa farebné zobrazenie (nie čiernobiele) a vizuálne zobrazuje informácie o stave procesora, swap a stavu pamäte. Htop môže tiež zobraziť všetky procesy v hierarchickom strome.
Používatelia často používajú htop v prípadoch, keď program top neposkytuje dostatočné množstvo informácií, ktoré požadujeme. Htop sa s obľubou používa aj na aktuálne monitorovanie vyťaženosti systému. V porovnaní s programom top poskytuje pohodlnejšie, vizuálne a kurzorom riadené rozhranie na odosielanie signálov jednotlivým procesom.
Htop je napísaný v programovacom jazyku C a na zobrazovanie používa knižnicu ncurses. Jeho názov je odvodený od krstného mena pôvodného autora (zvolenie názvu je inšpirované názvom programu "pinfo", ktorý je funkčne podobný programu "info").
Pretože rozhranie na monitorovanie systému nie je medzi jednotlivými operačnými systémami typu Unix štandardizované, musí sa časť kódu prispôsobovať zvlášť pre každý operačný systém. Podpora iných operačných systémov, konkrétne OpenBSD, FreeBSD a Mac OS X, bola pridaná vo verzie htop 2.0. Podpora pre Solaris/Illumos/OpenIndiana pridaná v 2.2.0.
Htop bol pôvodné fork niekoľkých vývojárov nazvaný ako htop-dev a s podporou pôvodného autora bola stránka programu presmerovaná na novú doménu.

</doc>
<doc id="662499" title="Štefan Heretik" url="https://sk.wikipedia.org/wiki?curid=662499">
Štefan Heretik

Prof. JUDr. Štefan Heretik, DrSc. (10. február 1915, Hunedoara – 6. jún 1983, Bratislava) bol slovenský marxisticko-leninský ekonóm.
Po gymnaziálnom štúdiu v Rožňave bol na študijnom pobyte na Sorbonne v Paríži (1935 – 1936) a v roku 1938 zavŕšil vysokoškolské štúdium doktorátom práv na Karlovej univerzite v Prahe. V rokoch 1942 – 1945 pracoval v odbore pre výskum konjunktúry Slovenskej národnej banke. Po vojne v rokoch 1945 – 1951 pôsobil ako vedúci odboru v Štátnom plánovacom a štatistickom úrade v Bratislave, resp. (po reorganizácii v roku 1951) Slovenského štatistického úradu v Bratislave (1945 – 1951), orgánu Štátneho štatistického úradu. Jeho ďalšie smerovanie ovplyvnil ročný študijný pobyt v Spojených štátoch, ktorý ho podnietil hlbšie sa zaujímať o politickú ekonómiu a dejiny ekonomického myslenia.
Následne sa pohyboval v akademickej sfére, najskôr ako vedúci Katedry politickej ekonómie na Vysokej škole hospodárskych vied (1951 – 1955), následne ako vedúci oddelenia pre kritiku buržoáznych ekonomických teórií Ekonomického ústavu Slovenskej akadémie vied (1955 – 1982), pôsobiac súčasne ako predseda Slovenskej ekonomickej spoločnosti pri Slovenskej akadémie vied (1965 – 1971) a hlavný redaktor "Ekonomického časopisu" (1953 – 1955, 1958 – 1960).

</doc>
<doc id="662586" title="Kyselina pyroglutámová" url="https://sk.wikipedia.org/wiki?curid=662586">
Kyselina pyroglutámová

Kyselina pyroglutámová, takisto PCA alebo 5-oxoprolín, je všadeprítomný, ale málo preštudovaný aminokyselinový derivát. Vzniká cyklizáciou voľného glutamátu alebo glutamínu, pričom aminoskupina napadá karbonylový uhlík a tvorí sa cyklický laktám. Konjugovaná báza, prípadne anión, soľ, či ester kyseliny pyroglutámovej je pyroglutamát (takisto 5-oxoprolinát).
Kyselina pyroglutámová je metabolitom cyklu glutatiónu a enzým 5-oxoprolináza ju konvertuje na glutamát. Pyroglutamát sa nachádza v mnohých proteínoch, ako je napríklad baktériorodopsín. N-terminálna glutámová kyselina a glutamín môžu spontánne tvoriť cyklus za tvorby pyroglutamátu alebo sú konvertované enzymaticky pomocou glutaminylcyklázy. Toto je jeden zo spôsobov blokácie N-terminálnej aminoskupiny, čo môže byť problematické pri Edmanovej degradácii, ktorá vyžaduje voľnú primárnu aminoskupinu. Enzým pyroglutamátaminopeptidáza môže túto primárnu aminoskupinu obnoviť odštiepením pyroglutamátového rezidua. 
Kyselina pyroglutámová existuje v podobe dvoch enantiomérov:
Metabolizmus.
Kyselina pyroglutámová bola objavená v roku 1882 a to zahriatím kyseliny glutámovej na 180 °C. Pritom sa uvoľňuje molekula vody. V živých bunkách vzniká z glutatiónu účinkom enzýmu γ-glutamylcyklotransferázy. Kyselina pyroglutámová môže byť využitá ako zásoba glutamátu a pôsobí proti účinkom glutamátu, i v mozgu. Takisto pôsob na mozgový cholínergný systém - amyloid β, obsahujúci pyroglutámovú kyselinu, je pri Alzheimerovej chorobe zvýšený, čo by mohlo súvisieť z rozvinom tejto choroby.
Zvýšená hladika pyroglutamátu v moči, teda 5-oxoprolínúria, môže byť následkom predávkovania paracetamolom alebo niektorých vrodených porúch metabolizmu, čím vzniká acidóza.
Použitie.
Sodná soľ kyseliny pyroglutámovej – pyroglutamát sodný – sa používa na suchú pokožku a v produktoch na starostlivosť o vlasy, je to humektant (látka udržujúca vlhkosť). Je málo toxická a nedráždi pokožku, ale jej použitie je obmedzené vysokou cenou.
L-pyroglutámová kyselina sa predáva i ako nootropický doplnok stravy (na zlepšenie činnosti mozgu).
Horečnatá soľ sa takisto nachádza v niektorých minerálových doplnkoch stravy.
V preklinickej štúdii boli objavené ďalšie farmakologické vlastnosti pyroglutamátu (napr. účinok proti ureáze).

</doc>
<doc id="662590" title="Glutatión" url="https://sk.wikipedia.org/wiki?curid=662590">
Glutatión

Glutatión je dôležitý antioxidant u rastlín, živočíchov, húb a niektorých baktérií a archeónov. Ochraňuje bunku pred oxidatívnym stresom spôsobeným niektorými reaktívnymi formami kyslíku (ROS), ako sú napríklad peroxid, superoxid alebo hydroxylový radikál. Je to tripeptid zložený z glycínu, cysteínu a kyseliny glutámovej.
V bunke sa bežne vyskytuje v redukovanej podobe s voľnou tiolovou skupinou (GSH), jeho oxidáciou vzniká disulfidový mostík, ktorý spája dve molekuly glutatiónu (GSSG). 

</doc>
<doc id="662598" title="Pavlitiho dom" url="https://sk.wikipedia.org/wiki?curid=662598">
Pavlitiho dom

Pavlitiho dom () je meštiansky dom z obdobia bulharského národného obrodenia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Budova je známa aj ako Dom Georgiho Pavlitiho (), Dom Pavlitiho () alebo aj ako Modrý dom ()
Lokalita.
Pavlitiho dom leží v centrálnej časti mesta Plovdiv v rámci architektonicko-historickej rezervácie Starý Plovdiv na ulici "„Christo Peev“" () č. 8 v susedstve Dančovovho domu a neďaleko historickej brány Chisar kapija.
Dejiny a súčasnosť.
Výstavba budovy sa začala v roku 1849 a ukončená bola v roku 1850. Dom bol už začiatkom 20. storočia v havarijnom stave, čo dokazujú snímky dochované v archíve. Tak ostal až do konca 70. rokov 20. storočia, kedy prebehla reštaurácia budovy. Krátko po nej bola budova poškodená v dôsledku požiaru, ktorý poznamenal predovšetkým druhé poschodie domu, ktorý musel byť následne opätovne reštaurovaný. V budove sídlili napríklad tzv. "Národný fond „13. storočí Bulharska“" (), alebo "Študentský tvorivý dom" (). a naposledy v rokoch 20112017 aj tzv. "Obecný fond „Plovdiv 2019“" (), ktorá pripravovala program s ktorým sa mesto úspešne uchádzalo o pridelenie titulu Európskeho hlavného mesta kultúry pre rok 2019"Plovdiv – Evropejska stolica na kulturata 2019" ().
Charakteristika.
Dom je dvojposchodový, symetrického typu. Budova má vysoký suterén a z tohto dôvodu sa javí pri pohľade z ulice ako trojposchodová. Arkierové časti budovy sú zvonku podopreté drevenými podperami. Jedným z najzaujímavejších prvkov stavby sú fasády s oknami zakončenými polkruhovými arkádovými oblúkmi. Obidve poschodia sú interiérovo rozložené tak, že okolo centrálne umiestneného salónu sú rozmiestnené štyri izby. Pri vstupe z dvora sa za portikom na prvom poschodí nachádza salón (vestibul), pričom po stranách sú oproti sebe vchody do prvých dvoch izieb a na druhej strane oproti vstupu do budovy vchody do ostávajúcich dvoch izieb. Na ľavej strane sa za prvou izbou nachádza schodisko, ktoré vedia na druhé poschodie do salónu, ktorý je v časti obrátenej do dvora zakončený arkierom, ktorý sa nachádza priamo nad vstupným portikom. V dvoch izbách (vo východnej časti domu) na druhom poschodí sa zachovali originálne zdobené stropy, kde sú na podklade z tkaniny aplikované rôzne drevené elementy. Izby v dome sú vyzdobené aj freskami. Z tohto hľadiska patrí medzi najzaujímavejšie vyzdobené miesta severozápadne položená izba na prvom poschodí, kde sa na hnedom podklade dochovala maľba mladého sediaceho muža držiaceho v ruke cigaretu. Jedná sa o vzácny typ stenomaľby z obdobia bulharského národného obrodenia, keďže zobrazuje scénu z bežného života, ktoré sa nezobrazovali často.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.25 z roku 1998, pričom ako dôvod ochrany boli uvedené umelecká a historická hodnota budovy. Názov budovy ako je uvedený na zozname kultúrnych pamiatok národného významu je "Pavlitova kăšta" (, doslova "Pavlitiho dom").

</doc>
<doc id="662605" title="Ketolátky" url="https://sk.wikipedia.org/wiki?curid=662605">
Ketolátky

Ketolátky sú látky produkované z mastných kyselín v pečeni. Sú zdrojom energie v prípade, že iné zdroje (napríklad glukóza) nie sú dostupné, a to hlavne počas hladovania, nedostatku sacharidov v strave, pri intenzívnom cvičení alebo diabete.
Medzi ketolátky patria acetoacetát (kyselina acetyloctová), hydroxybutyrát (kyseliny β-hydroxymaslová) a produkt rozkladu acetoacetátu, acetón. Tieto látky sú vo vode rozpustné a obsahujú ketónovú skupinu. V pečeni sa tvoria z acetyl-CoA. Acetoacetát vzniká syntézou dvoch jednotiek acetylkoenzýmu A. Hydroxybutyrát vzniká redukciou acetoacetátu a acetón vzniká dekarboxyláciou acetoacetátu. Proces syntézy týchto látok sa nazýva ketogenéza. Pri nedostatku iných zdrojov energie je možné tieto látky rozložiť pomocou citrátového cyklu a tak z nich získať energiu.
Pri neliečenej (alebo nedostatočne liečenej) cukrovke je pacient v konštantnom stave hladovania, takže jeho telo produkuje ketolátky ako zásobu energie. Acetoacetát spontánne degraduje na acetón, čo je cítiť v jeho moči (ketonúria) i dychu. Podľa toho sa kedysi odhaľovali prípady cukrovky.

</doc>
<doc id="662608" title="Timothy Olyphant" url="https://sk.wikipedia.org/wiki?curid=662608">
Timothy Olyphant

Timothy David Olyphant (* 20. máj 1968, Honolulu, Havaj, USA) je americký herec. Je známy z filmov ako "Vreskot 2" (1997), "60 sekúnd" (2000), "A Man Apart" (2003), "Hitman" (2007), "A Perfect Getaway" (2009) či "Once Upon a Time in Hollywood" (2019). V rokoch 2011 až 2015 stvárnil hlavnú postavu vo westernovom seriáli "Justified" a v rokoch 2017 až 2019 účinkoval v televíznom seriáli "Santa Clarita Diet".
Detstvo a mladosť.
Narodil sa na Havaji, ale keď mal dva roky, s rodinou sa presťahovali do mesta Modesto, v Kalifornii. Je synom Katherine a JV Olyphantových. Má dvoch bratov, staršieho Andrewa a mladšieho Matthewa.
Kariéra.
V roku 1995 debutoval na Broadwayi v divadelnej hre "The Monogamist", kde za svoju úlohu získal ocenenie Theatre World Award. V roku 1996 si zahral po boku Goldie Hawn, vo filme "The First Wives Club". Najviac ho však preslávila úloha Mickeyho v horore "Vreskot 2".
V roku 2000 bol obsadený do role detektíva v úspešnom akčnom filme "60 sekúnd". Bola mu ponúknutá rola vo filme Redline - (neskôr premenované na "Rýchlo a zbesilo") ale rolu odmietol a získal ju Vin Diesel. V roku 2011 priznal sklamanie že rolu neprijal. Po boku Vin Diesela si zahral v roku 2003 vo filme "Man A Part". V rovnakom roku si zahral aj v sci-fi filme "Dreamcatcher", po boku Morgana Freemena, Jasona Leea a Donnieho Wahlberga.
V roku 2004 získal pozitívne recenzie na jeho herecký výkon vo filme "Sexbomba od vedľa". V rovnakom roku prijal rolu šerifa Bullocka vo westernovom seriály "Deadwood". Seriál sa natáčal od roku 2004 do roku 2006. V roku 2007 stvárnil hlavnú rolu inšpirovanou videohrou "Hitman". Pre autentickosť postavy, si oholil hlavu. V rovnakom roku sa objavil v prvej sérii televízneho seriálu "Samantha Who?" po boku Christiny Applegate.
V roku 2011 bol obsadený do hlavnej role vo westernovom seriály "Justified". Filmový kritici označili jeho rolu v seriály ako prelomovú.
Objavil sa v hosťujúcej roli v televíznom seriály "The Grinder" v rokoch 2015 a 2016. Za svoj herecký výkon, získal v roku 2016 ocenenie Critics' Choice Television Awards. V roku 2019 stvárnil jednu z vedľajších postáv aj vo filme Quentina Tarantina, "Once Upon a Time in Hollywood".
V roku 2020 stvárnil postavu maršála Cobba Vantha, v televíznom seriály "The Mandalorian".
Osobný život.
Od roku 1991 je ženatý za Alexis Knief. Žijú v časti Westwood v Los Angeles a majú spolu tri deti.

</doc>
<doc id="662627" title="Crow Arena" url="https://sk.wikipedia.org/wiki?curid=662627">
Crow Arena

Crow Arena (alebo Starý zimný štadión), je moderná multifunkčná hala v Košiciach, mestskej časti Sever.
História.
Spoločnosť Crow Arena, s.r.o., zastúpená Andrejom Kissom, odkúpila od klubu HC Košice starý štadión na "Lokomotíve" v marci 2011. Názov arény mal byť pôvodne "Crows Arena", no nakoniec bol zmenený. Štadión bol vybudovaný ako domovský stánok košického krasokorčuliarskeho "Kraso Centra Košice". Pôvodne mala hala kapacitu 2 000 miest, no po rekonštrukcii sa počet miest znížil na 1 100. Dôvodom bolo vybudovanie šatňí, fitness a reštaurácie. Od vzniku štadióna sa v ňom organizuje aj verejné korčuľovanie. 
Podujatia.
Na štadióne sa každoročne organizuje aj celoslovenské podujatie krasokorčuliarov – "Crow Arena Trophy". Zo začiatku hokejovej sezóny 2018/2019, štadión na prípravu a niektoré zápasy využíval aj klub HC Košice. Štadión taktiež hostí "Košické hokejové derby", ktoré sa koná medzi Univerzitou Pavla Jozefa Šafárika a Technickou univerzitou v Košiciach. V Crow Arene sa konalo aj niekoľko ročníkov Oktagon PRIME zápasov.
Rekonštrukcia.
Rekonštrukcia štadióna začala 24. apríla 2012 a ukončená bola 3. novembra 2013. Zahŕňala napríklad:

</doc>
<doc id="662633" title="Levanduľová ulica (Bratislava)" url="https://sk.wikipedia.org/wiki?curid=662633">
Levanduľová ulica (Bratislava)

Levanduľová ulica je ulica v Bratislave, v mestskej časti Vrakuňa. Križuje sa spolu s 3 ulicami: Nechtíková, Platanová a Priehradná.
Ulica je rozdelená na dve časti: chodníkovú a cestnú. Chodníková časť začína pri zastávke MHD "Šípová". Následne sa ulica tiahne vedľa rodinných domov a záhrad, kde po cca. 160 metroch prechádza na asfaltovú cestu. Tá pokračuje ďalších cca. 800 metrov cez 3 ulice, do slepej ulice.
Dopravné spojenie.
Na ulici sa nachádzajú zastávky MHD:

</doc>
<doc id="662643" title="Tessa Thompsonová" url="https://sk.wikipedia.org/wiki?curid=662643">
Tessa Thompsonová

Tessa Thompsonová (; * 3. október 1983, Los Angeles, Kalifornia, USA) je americká herečka a speváčka.
Detstvo a mladosť.
Thompsonová sa narodila v Los Angeles a vyrastala v Brooklyne v štáte New York. Jej otec je spevák Marc Anthony Thompson, známy tiež aj ako Chocolate Genius. Jej matka má panamský a mexický pôvod a otec má afro-panamský pôvod. Má jednu nevlastnú sestru menom Zsela, ktorá sa venuje spevu.
Navštevovala strednú školu v Santa Monice, kde hrala Hermiu v hre Williama Shakespeara, "Sen, noci svätojánskej". Študovala antropológiu na Santa Monica College. Počas študovania sa zúčastnila prednášok Lisy Wolpe, z inštitútu Los Angeles Women's Shakespeare Company. 
Kariéra.
Svoju kariéru zahájila v divadle, v roku 2002. Jej prvá rola bola v inscenácii "Tempfest", od spoločnosti Los Angeles Women's Shakespeare Company. V rovnakom roku tiež stvárnila Júliu v inscenácii "Romeo a Julia: Antebellum New Orleans, 1836". Jej herecký výkon v divadle jej zaistil nomináciu na divadelné ocenenie NAACP.
Prvý krát sa objavila pred kamerami v televíznom seriály "Odložený prípad", kde stvárnila lesbickú pašeráčku z 30. rokov. V druhej sérii televízneho seriálu "Veronica Mars" stvárnila postavu Jackie Cook. Za jej herecký výkon získala pozitívne ohlasy, no aj napriek tomu, jej postava opustila seriál na konci druhej série.
Po boku herečky Mary Elizabeth Winstead si zahrala v tanečnom filme "Make It Happen" z roku 2008. O rok neskôr sa objavila v dramatickom filme "Mississippi Damned". Za svoj herecký výkon získala ocenenie filmového festivalu - American Black Film Festival, v kategórii najlepšia herečka. V roku 2010 sa objavila v divadelnej adaptácii Tylera Perryho, v inscenácii "For Colored Girls". Objavila sa tiež v hororovom televíznom seriály "666 Park Avenue" z roku 2013.
V roku 2014 sa objavila v životopisnom filme "Selma", ktorý je inšpirovaný skutočnou udalosťou. Vo filme stvárnila aktivistku za ľudské práva, Diane Nash. V roku 2015 získala jednu z hlavných postáv filmu "Creed". Vo filme sa objavila po boku hercov ako Sylvester Stallone, Phylicia Rashad či Michael B. Jordan. Film sa dočkal aj druhého pokračovania, v roku 2018, kde sa objavila aj Thompsonová.
V apríli 2016 bola obsadená do role Valkýrie, vo filme "Thor: Ragnarok", ktorý mal premiéru v novembri 2017. Postavu Valkýrie si zopakovala aj v roku 2019, vo filme "".
Vo februári 2018 vyšiel film "Annhilation", kde si zahrala po boku Natalie Portman a Jennifer Jason Leigh. V roku 2019 prepožičala svoj hlas psíkovi Lady vo filmovej adaptácii "Lady a Trump".
V roku 2020 stvárnila hlavnú úlohu v romantickej dráme "Sylvie's Love". Zahrala si aj v režisérskom debute Rebeccy Hall, s názvom "Passing", ktorý bude mať premiéru v roku 2021.
Osobný život.
V júni 2018 priznala, že ju priťahuje aj mužské aj ženské pohlavie ale nerada sa označuje ako bisexuálna.

</doc>
<doc id="662660" title="Noli me tangere" url="https://sk.wikipedia.org/wiki?curid=662660">
Noli me tangere

Noli me tangere (slovenská výslovnosť [Nóli mé tangere]; v preklade z lat.: „"nedotýkaj sa ma"“) je ikonografický typ zobrazenia vzkrieseného Krista a Márie Magdalény, ktorý ma svoj pôvod v Markovom (Mk 16,9) a obzvlášť v Jánovom evanjeliu (Jn 20, 1418), keď učeníci a Mária Magdaléna našli prázdny Kristov hrob. Učeníci sa vrátili, ale Mária Magdaléna zostala pri hrobe plakať pokiaľ sa jej nezjavili dvaja anjeli a potom samotný Ježiš Kristus.
Opis.
Stredovek.
Ikonografický motív Noli me tangere sa objavuje už od raného stredoveku v rozsiahlych obrazových cyklov cirkevných rukopisov ako predstavenie Veľkonočnej udalosti. Príkladom môže byť miniatúra v Drogosakrmtr, ilustrácia v Meßperikope z konca 9. storočia, v Kódexe Egberti okolo roku 980, v Zlatom kódexe z Echternachu ("Codex aureus Epternacensis") okolo roku 990 alebo z Knihy perikop Henricha III. z Brém.
Všetky tieto rané príklady vykresľujú scénu viac menej striktne podľa Jánovho evanjelia. Vľavo sedia dvaja anjeli oblečení v bielom rúchu pri prázdnom Kristovom hrobe, smerujú svoje gestá smerom k Márii Magdaléne ktorá sa už obracia ku Kristovi. Spoznáva v ňom vzkrieseného Ježiša. Kristus odtiahnutým gestom naznačuje Márii Magdaléne, aby sa ho už nedotýkala (Nedotýkaj sa ma..., Jn 20, 17) čím poukazuje na prítomnosť Boha. Zvyčajne má Kristus nad hlavou kríž vpísaný do nimbusu a je oblečený v tunike a páliu. V ľavej ruke drží zvitok a nad Máriinou hlavou je vpísané meno Mária. Scéna sa zvyčajne odohráva na mieste, ktoré je zreteľne označené stromami ako záhrada. Na jednom z bronzových reliéfov dverí z Hildesheimu, dokončenom v roku 1050, je zobrazenie scény Noli me tangere zvláštne živo „spojené“ s Nanebovstúpením Pána s porovnaním napríklad reliéfu miniatúry Evanjeliára biskupa Bernwardsa okolo roku 1000 alebo Elfenbeinského reliéfu okolo roku 1090.
Vyobrazenia z konca 11. až z prvej polovici 13. storočia obsahujú väčšinou len postavy Ježiša Krista a Máriu Magdalénu, napríklad Majster Gislebertus (kapitulná Katedrála Saint-Lazare v Autune) okolo roku 1130. Na miniatúre salzburskej maliarskej školy okolo roku 1140 sa Kristus znázorňuje s vlajkou kríža ako symbolom jeho víťazného zmŕtvychvstania, ako je to napríklad na prenosnom oltári svätého Maurícia, okolo roku 1150. Rovnaké vyobrazenie nájdeme na prednej strane Bleidenstädeterského kódexu z polovice 12. storočia alebo na slonovinovom reliéfe z väzby Kódexu 141 z prvej štvrtiny 12. storočia.
V byzantskom umení bola scéna Noli me tangere menej častým motívom. Ten môžeme nájsť v Tetraevanjeliu v ilustráciách k Markovmu či Jánovmu evanjeliu. Maliarske diela okolo roku 1300, hlavne v Itálii a Nemeckých krajinách, zas uprednostňujú rozšírený typ zobrazenia, pričom scéna Noli me tangere je zobrazená buď spolu s prázdnym hrobom vzkrieseného Krista alebo s návštevou žien pri hrobe. Takéto zobrazenie môžeme nájsť napríklad na Giottovej freske v Padove okolo roku 13051310. Na vlajke je nápis „"Victor Mortis"“, Kristove rany sú viditeľné na jeho pravej ruke a na jeho pravej nohe ako ikonografická paralela s tabuľovou maľbou Verdunského oltára, opátstva Klosterneuburg pri Viedni alebo na freske Andrea da Firenze v Santa Maria Novella vo Florencii.
Novovek.
V novovekom umení, predovšetkým talianske a nemecké maliarstvo a sochárstvo, používa nový typ Noli me tangere obmedzený len na dve hlavné postavy. Zvlášť sa tu objavuje Kristove odmietavé gesto. Tento typ sa objavuje už od 13. storočia, ako napríklad v Arundelskom manuskripte alebo na tabuľovej maľbe od Majstra (zlatej tabule z prvej tretiny prvej tretiny 15. storočia. Na freske Fra Angelica vo florentskom kláštore San Marco medzi rokmi 14361445 je Kristus zobrazený ako záhradník s motykou podľa Jánovho evanjelia. Tento motív je charakteristický pre celé obdobie novovekého umenia a Majstra (zlatej tabule) z prvej tretiny 15. storočia. Tradícia zobrazovania Krista s vlajkou pretrváva naďalej, ako ukazuje napríklad Schongauerova maľba z druhej polovici 15. storočia či reliéf pravého oltárneho krídla z Münnerstdatu Tilmana Riemenschneidera okolo roku 14901492.
V baroku sa Kristus často objavuje bez vlajky či motyky. Na druhej strane je dominantný, smerujúci do neba pravou rukou, pričom zvyčajne ukazuje svoje rany nekrytou hornou časťou tela, ako napríklad kresba Correggia alebo Hendricka Goltziusa okolo roku 1602, maľba Francesca Albaniho z prvej polovici 17. storočia, Rembrandtova maľba z prvej polovici 17. storočia a mnohí ďalší, ako je Alonso Caño, Claude Lorrain či Städel. V 19. storočí je scéna Noli me tangere zobrazovaná zriedka, najmä v tvorbe Nazarénskeho okruhu, kde vyčnieva iba niekoľko charakteristických opisov.

</doc>
<doc id="662677" title="Angels Aréna" url="https://sk.wikipedia.org/wiki?curid=662677">
Angels Aréna

Angels Aréna (alebo Stará športová hala), je multifunkčná športová hala v Košiciach, mestskej časti Staré Mesto.
História.
Bola postavená ako posledná súčasť košického kasárenského komplexu. V čase svojho vzniku, v roku 1903, hala slúžila najmä ako objekt jazdiarní delostreleckých kasární. V roku 1950 túto nevyužitú jazdiareň prebudovali na športovú halu s hracou plochou. Tribúny mali vtedy kapacitu 2 500 divákov. Na južnej strane haly v roku 1962 pristavali administratívnu budovu telovýchovných orgánov. Najprv niesla názov "Stará športová hala" (zaužívaný do dnes), neskôr "Infinity Aréna" a od roku 2015 už Angels Aréna. Pôvodný klub Good Angels Košice (dnes Young Angels Košice), v hale sídli od 1. augusta 2015.
Komplexná rekonštruckia Angels Arény by mala začať v prvom polroku 2021. Mala by trvať 12 mesiacov a na rekonštrukciu bolo vyčlenených 1,4 milióna eur.
Využitie.
Aréna je domovským stánkom basketbalistiek Young Angels Košice a od súťažného ročníka 2015/2016 v nej hrávali aj basketbalisti z klubu KB Košice. Štadión taktiež hostil majstrovstvá Slovenska v kulturistike mužov a podujatie "K1 Empress ligy". Okrem športových podujatí sa v hale pravidelne organizujú aj kultúrne a spoločenské akcie.

</doc>
<doc id="662699" title="Majstrovstvá sveta v alpskom lyžovaní 2021" url="https://sk.wikipedia.org/wiki?curid=662699">
Majstrovstvá sveta v alpskom lyžovaní 2021

Majstrovstvá sveta v alpskom lyžovaní 2021 sa konali v termíne od 8. do 21. februára 2021 v talianskom lyžiarskom stredisku Cortina d'Ampezzo. O dejisku sa rozhodlo na kongrese FIS v mexickom Cancúne v 2016, kde bola Cortina jediným kandidátom. Pre stredisko sú to už tretie majstrovstvá sveta v alpskom lyžovaní, prvé hostilo v 1932 a druhé v rámci zimnej olympiády v 1956. Cortina d'Ampezzo je taktiež pravidelným usporiadateľom pretekov svetového pohára v alpskom lyžovaní.
V rámci majstrovstiev sveta sa uskutočnilo celkovo trinásť pretekov. Šesť individuálnych súťaží mužov a žien v zjazde, superobrovskom slalome (Super-G), obrovskom slalome, slalome, alpskej kombinácii (obrovský slalom + slalom) a paralelnom obrovskom slalome a jedna tímová súťaž v paralelnom slalome.
Dopingová aféra v Rusku.
9. decembra 2019 Svetová antidopingová agentúra (WADA) zakázala účasť Ruska na medzinárodných podujatiach na štyri roky, vzhľadom na pretrvávajúce problémy so zasahovaním ruských vládnych orgánov do laboratórnych údajov antidopingových testov. Športovci, ktorí nemali dopingový nález, sa podujatí môžu zúčastniť, ale pod neutrálnou vlajkou.
Program jednotlivých disciplín.
Začiatok podujatia sprevádzali problémy s počasím a niektoré disciplíny museli byť preložené na neskorší termín.
"Všetky časy sú Stredoeurópskeho času."
Zúčastnené krajiny.
Majstrovstiev sveta sa zúčastnilo 68 krajín:

</doc>
<doc id="662712" title="Stefanos Tsitsipas" url="https://sk.wikipedia.org/wiki?curid=662712">
Stefanos Tsitsipas

Stefanos Tsitsipas (* 12. august 1998, Atény, Grécko) je grécky profesionálny tenista. Víťaz turnaja Majstrov z roku 2019 na ktorom sa stal najmladším víťazom koncoročného turnaja za posledných osemnásť rokov, víťaz exhibičného juniorského turnaja majstrov Next Gen ATP Finals z roku 2018. Bývalá juniorská svetová jednotka vo dvojhre a víťaz juniorskej wimbledonskej štvorhry. Získal päť titulov vo dvojhre na ATP Tour.
Finálové účasti na turnajoch ATP (12).
Dvojhra – výhry (5)
Dvojhra – prehry vo finále (7)
Štvorhra – prehry vo finále (1)

</doc>
<doc id="662715" title="Starship (raketa)" url="https://sk.wikipedia.org/wiki?curid=662715">
Starship (raketa)

Systém Starship predstavuje plne znovupoužiteľnú dvojstupňovú superťažkú nosnú raketu americkej súkromnej spoločnosti SpaceX. Starship pozostáva z prvého stupňa nazývaného Super Heavy a druhého stupňa, ktorý je zároveň aj kozmickou loďou, tiež s názvom Starship. Starship je navrhnutý na prepravu posádky i nákladu na obežnú dráhu Zeme, na Mesiac, Mars a ďalej. Starship bude schopný dopraviť na obežnú dráhu Zeme viacej než 100 ton nákladu. Podľa pôvodných plánov sa mal prvý skúšobný let uskutočniť už v roku 2020, ale v tomto roku došlo len ku skoku prototypu do výšky 12,5 km. Prvý orbitálny let by sa mal uskutočniť v roku 2021.
História a vývoj.
Nosný systém Starship vzišiel z konceptu BFR ("Big Falcon Rocket" alebo tiež "Big Fucking Rocket"), ktorý bol verejnosti predstavený v roku 2016 ako Medziplanetárny dopravný systém ("Interplanetary Transport System", "ITS"). Táto obria raketa s priemerom 12 m mala mať výšku až 122 m. V roku 2017 však došlo k zmene návrhu a raketa sa zúžila na 9 m s výškou 106 m. Tento koncept už Elon Musk nazval „BFR“.
V roku 2018 koncept prešiel ďalšími zmenami a boli pridané aerodynamické plochy na lepšiu stabilizáciu vesmírnej lode počas preletu rôzne hustými atmosférami kozmických telies. Pôvodne mala byť celá konštrukcia vyrobená z uhlíkových kompozitov, ale v roku 2018 sa rozhodlo použiť nehrdzavejúcu oceľ. Konkrétne má ísť o upravenú vysoko kvalitnú nehrdzavejúcu oceľ 301. Elon Musk tiež oznámil, že raketa bola premenovaná na "Starship".
Podľa súčasných informácií má byť raketa vysoká 118 m. Bude dvojstupňová, pričom oba stupne budú môcť pristáť na zemi. Raketa bude schopná dopraviť na nízku obežnú dráhu Zeme vyše 100 ton nákladu. Oficiálne by mala byť dokončená začiatkom roka 2022.
Na počiatočné testovanie sa použil technologický demonštrátor "Starhopper", na ktorom sa vykonali prvé statické zážihy motora Raptor a 25. júla 2019 úspešne prebehol prvý nepripútaný „skok“ do výšky okolo 20 m. Druhý a posledný pokus prebehol 27. augusta, pričom "Starhopper" tentoraz vystúpal do výšky 150 m a potom mäkko pristál. Skúšobné lety lode Starship sa začali v roku 2020. Prvý sa uskutočnil 4. augusta 2020 a išlo o skok prototypu SN5 do výšky 150 m.
Loď má byť dostupná v štyroch variantoch:
Technický opis.
Super Heavy.
Super Heavy je prvý stupeň, ktorý vynesie loď Starship na obežnú dráhu a potom zase bezpečne pristane na pristávacej ploche. Na výšku bude merať 70 m a poháňať ho bude 28 motorov Raptor spaľujúcich podchladený kvapalný metán a kvapalný kyslík s celkovým ťahom 75 MN. Sedem riadiacich motorov umiestnených uprostred bude schopných náklonu, pričom ostatné motory budú po obvode umiestnené na pevno.
Starship.
Druhým stupňom je vesmírna loď Starship vysoká 50 m, ktorá bude tiež znovupoužiteľná a má byť schopná pristáť na povrchu s atmosférou i bez nej, napríklad na Mesiaci. Vybavená bude celkovo šiestimi motormi Raptor, pričom tri z nich budú určené na použitie vo vákuu a tri na použitie v atmosfére. Bude slúžiť na prepravu až 100 ľudí alebo ako nákladná loď. Počíta sa s možnosťou dotankovania nádrží na obežnej dráhe Zeme, vďaka čomu bude Starship schopný letu na veľké vzdialenosti, napríklad k Marsu.

</doc>
<doc id="662716" title="Dedoles" url="https://sk.wikipedia.org/wiki?curid=662716">
Dedoles

Dedoles, s.r.o. je slovenská odevná spoločnosť zameraná na výrobu a predaj originálneho a veselého oblečenia. Založil ju Jaroslav Chrapko v roku 2011 pôvodne ako e-shop s originálnymi tričkami. Okrem pestrého výberu farebných ponožiek, spodnej bielizne či bavlnených legín a podprseniek ponúka množstvo ďalších veselých produktov. 
Spoločnosť sa v jari 2020 dostala do širokého povedomia virálnou reklamnou kampaňou s tancujúcimi škrečkami so sloganom ""Veselé ponožky, čo nemajú páru"." 
História.
Dedoles založil Jaroslav Chrapko ako dvadsaťročný v roku 2011, pôvodne fungoval ako internetový obchod s tričkami. Názov Chrapko vysvetľuje ako jednoduché zloženie slov "dedo" a "les", ktoré považuje za symbolicky dôležité. 
V roku 2012 začala spoločnosť expandovať do zahraničia, najprv do Česka, v roku 2015 do Rakúska a Maďarska. V roku 2016 Dedoles začal pôsobiť v Nemecku a Rumunsku a od roku 2017 v Poľsku.
Dedoles v roku 2020 rozšíril svoje e-shopy a kamenné predajne. Momentálne pôsobí v ďalších 13 európskych krajinách.
V marci spoločnosť kúpila britský odevný veľkoobchod "Somdiff (Something different Europe)", s ktorou od roku 2011 úzko spolupracovala.
Kamenné predajne.
V roku 2019 Dedoles otvoril kiosk s ponožkami v OC Bory Mall v Bratislave. Niekoľko podobných kioskov prevádzkuje v obchodných centrách aj ďalších slovenských miest.
Značkové produkty.
V roku 2018 začal Dedoles predávať tzv. veselé ponožky, kde pár tvoria ponožky rôznych vzorov. Tento princíp aplikovali aj pri spodnej bielizni a ďalších produktoch. Na produktoch pracuje dizajnerský tím z rôznych krajín, pričom výroba sa realizuje primárne v Taliansku, Číne a Turecku. 
Určitý čas spoločnosť spolupracovala s filmovým štúdiom Warner Bros. na výrobe licencovaných výrobkov (napr. s motívom Harry Potter), spoluprácu sa Chrapko rozhodol ukončiť.
Ocenenia.
V roku 2015 sa stal Dedoles víťazom súťaže "Eshop Akcelerátor." V roku 2017 bol Chrapko zaradený medzi 30 mladých úspešných Slovákov v ankete magazínu Forbes "30pod30".
V roku 2020 získal Dedoles ocenenie "Trend Shop 2021" a v rovnakom roku aj "Zlatú Effie" – ocenenie za najefektívnejšiu marketingovú komunikáciu s kampaňou s tancujúcimi škrečkami.

</doc>
<doc id="662738" title="Svetlo (... a pocit bezpečia)" url="https://sk.wikipedia.org/wiki?curid=662738">
Svetlo (... a pocit bezpečia)

Svetlo (... a pocit bezpečia) je tretí štúdiový album Laca Lučeniča z roku 1995 (nahrával sa od júla do septembra). Hudbu si zložil sám Laco a vytvoril aj jeden cover na pieseň Raya Daviesa - „I’m Not Like Everybody Else“. Na albume sa nachádza aj remake piesne „Z tých dní“ z albumu "Bodliak na plavkách" z roku 1985. Vlastné piesne albumu otextoval Ivan Kelement a poslednú pieseň Miloslav Láber. Za hlavné vplyvy pri tvorbe albumu Laco považuje umelcov Raya Daviesa, Rega Maurica, Keitha Richardsa, Peta Townshenda, Grahama Nasha, Jeffa Becka a Jimmyho Paga.
Kritika.
Svojím tretím albumom priniesol Laco do slovenskej populárnej hudby „vlnu európskych 60. rokov“, čo dokazuje citácia Laca Lučeniča na priloženom booklete albumu. Rozdielom oproti predošlým albumom je absencia elektronickej a synth-popovej muziky, namiesto nej prevláda akustika a dôležitú rolu hrá elektrická gitara. Album končí kvalitným vyznaním Lacovej manželke Gabike v piesni „Príď“.

</doc>
<doc id="662748" title="Viliam Pokorný" url="https://sk.wikipedia.org/wiki?curid=662748">
Viliam Pokorný

PhDr. Viliam Pokorný alebo aj Viliam Pokorný-Tica (* 1. máj 1929 Bratislava - † 22. november 2016 Bratislava) bol slovenský novinár, publicista a rezbár.
Životopis.
Viliam Pokorný sa narodil 1. mája 1929 v Devínskej Novej Vsi v rodine potomkov chorvátskych vysťahovalcov z polovice 16. storočia. Po ukončení základnej a meštianskej školy v rodnej obci absolvoval štúdium na obchodnej akadémii v Bratislave v roku 1948), neskôrštudoval od roku 1967 na Filozofickej fakulte Univerzity Komenského v Bratislave, kde v roku 1982 získal doktorát filozofie. 
Pracoval ako novinár. V tejto profesii sa špecializoval na úsek kultúry, výchovy a vzdelávania dospelých a na problematiku miestnej kultúry. 
Chorvátske prostredie rodnej obce ho podnietilo k zberateľskej a výskumnej činnosti v oblasti národopisu (ľudová slovesnosť, príslovia a porekadlá, zvykoslovie). Výsledkom tejto jeho činnosti je viacero publikácií, ktoré vychádzali väčšinou dvojjazyčne (slovensky a v miestnom chorvátskom nárečí), niektoré len v slovenčine. Popri výskumnej činnosti sa Viliam Pokorný sústavne venoval aj kultúrno-organizačnej práci a tiež rezbárstvu, pričom na svojich drevorezbách využíval zozbierané chorvátske príslovia a porekadlá. Drevorezby vystavoval na viacerých miestach na Slovensku, v Rakúsku i v Záhrebe.
Výsledkom jeho poetickej tvorby sú dve zbierky básní – jedna slovenská a jedna v materinskom chorvátskom nárečí. Básne mu uverejňovali v antológiách poézie a v kultúrnych časopisoch v Chorvátsku, Rakúsku i v Poľsku. Jeho vybrané básne postupne vyšli už v desiatich antológiách chorvátskych básnikov z diaspory, ktoré vydáva „Kulturno likovno društvo Rešetari“ v spolupráci s Maticou isljenika Hrvatske a inými kultúrnymi inštitúciami.
Je zostavovateľom, spoluautorom a editorom vlastivednej monografie "Devínska Nová Ves" (1995), ktorá je bohatým zdrojom poznatkov o tejto mestskej časti. Zostavil aj ďalšie publikácie, v ktorých pomohol predstaviť a dokumentovať slovenskému prostrediu činnosť chorvátskych kultúrnych spolkov a Chorvátskeho kultúrneho zväzu na Slovensku.
Chorvátsky kultúrny zväz na Slovensku vydáva od roku 2002 časopis "Hrvatska rosa" , ktorého šéfredaktorom bol Viliam Pokorný, predtým, v rokoch 1954 až 2001, bol editorom miestneho časopisu "Novosielski glas", ktorý vydával Chorvátsky kultúrny spolok v Devínskej Novej Vsi.
Viliam Pokorný bol jedným zo zakladajúcich členov "Chorvátskeho kultúrneho spolku v Devínskej Novej Vsi" v roku 1990 a bol aj pri zrode Chorvátskeho kultúrneho zväzu na Slovensku . Do roku 2007 bol členom jeho výkonného výboru. Vo svojom rodisku bol čelným funkcionárom Chorvátskeho kultúrneho spolku, z toho pätnásť rokov jeho predsedom. Od roku 1995 tu každý mesiac organizoval tzv. chorvátske štvrtky - tematické klubové stretnutia predovšetkým s národopisnovýskumným zameraním.
Referencie.
Devínskonovoveský Expres - 23. 01.2017 - Ročník:XXVII - číslo:1

</doc>
<doc id="662749" title="Bandcamp" url="https://sk.wikipedia.org/wiki?curid=662749">
Bandcamp

Bandcamp je internetová hudobná spoločnosť s hlavným sídlom v Oaklande v štáte Kalifornia, ktorá slúži ako obchod aj propagačná platforma určená hlavne pre nezávislých hudobných umelcov. Umelec, ktorý chce predávať svoju hudbu prostredníctvom spoločnosti Bandcamp, má vlastnú mikrostránku, na ktorú zverejňuje albumy alebo jednotlivé piesne. Všetky skladby je možné počúvať zadarmo a umelec sa rozhodne, či ich stiahnutie je platené alebo nie. Stránka si účtuje 15% z ceny zakúpenej hudby a 10%, ak zárobky z daného albumu presiahnu 5 000 dolárov. Táto webová stránka tiež umožňuje predaj fyzických médií na základe predbežného oznámenia správcom. Stránka podporuje formáty ako .mp3, .flac, .acc, .ogg a .m4a.
Bandcamp bol založený v septembri 2008 spoluzakladateľom Oddpost Ethanom Diamondom a programátormi Shawnom Grunbergerom, Joeom Holtom a Nealom Tuckerom. Populárnym sa stal po tom, čo Amanda Palmerová, Low Places a Bedhed v júli 2010 zrušili svoju nahrávaciu spoločnosť a začali predávať svoje albumy prostredníctvom spoločnosti Bandcamp. Propagovali sa iba na sieti Twitter.
"Bandcamp Daily".
V lete 2016 spoločnosť spustila Bandcamp Daily, online hudobná publikácia, ktorá rozšírila redaktorský obsah a ponúka na platforme články o umelcoch. Publikácia má sídlo v New Yorku. Jej šéfredaktorom je Jes Skolnik, novinár v médiách "Pitchfork", "BuzzFeed" a "The New York Times", ako aj bývalý autor punkových zinov. Medzi publicistami časopisu "Bandcamp Daily" boli novinári časopisov "Wired", "Vice", "NPR Music", "Pitchfork" a "Paste".

</doc>
<doc id="662760" title="Letitia Wrightová" url="https://sk.wikipedia.org/wiki?curid=662760">
Letitia Wrightová

Letitia Wright (* 31. október 1993, Georgetown, Guyana) je anglická herečka guyanského pôvodu. V roku 2019 získala ocenenie BAFTA v kategórii najlepšia Vychádzajúca hviezda. 
Detstvo a mladosť.
Wrightová sa narodila v meste Georgetown v štáte Guayana. Jej rodina sa presťahovala do Londýna, keď mala sedem rokov a chodila tam tiež do školy.
Kariéra.
Wrightová účinkovala v školských divadelných hrách. Svoju túžbu po hereckej kariére pocítila až po sledovaní filmu "Akeelah and the Bee". Herecký výkon Keke Palmer považovala za inšpiratívny. 
Objavila sa v niekoľkých anglických televíznych seriáloch a filmoch. Prielom ktorý ju katapultoval až do Hollywoodu nastal filmom "Urban Hymn" z roku 2015. V rovnakom roku sa objavila v televíznom seriály "Humans", kde získala periodickú rolu. 
V roku 2017 sa objavila v televíznom seriály "Black Mirror". Za svoj herecký výkon získala nomináciu na ocenenie Primetime Emmy. O rok neskôr získala rolu Shuri, princeznej z Wakandy, vo filme "Black Panther", ktorý je súčasťou Marvel Cinematic Universe. O dva mesiace neskôr vyšiel film "Avengers: Infinity War", v ktorom sa Wrightová tiež objavila. 
V roku 2019 bola ocenená cenou BAFTA pre najlepšiu Vychádzajúcu hviezdu. V rovnakom roku vyšiel tiež film "", kde si zopakovala rolu Shuri. 
Pripojila sa tiež k hereckému obsadeniu ako Gal Gadot, Armie Hammer, Annette Benning, Emma Mackey či Kenneth Brannagh vo filme "Death on the Nile", ktorý by mal mať premiéru v septembri 2021. V roku 2020 prijala úloh dvojčiat June a Jennifer Gibbonsových vo filme "The Silent Twins". 
Osobný život.
Wrightová v roku 2018 priznala že trpela častými depresiami. Je silnou kresťankou a práve Bohu vďačí za to, že prekonala depresie. 

</doc>
<doc id="662765" title="Cesta III. triedy 3400 (Slovensko)" url="https://sk.wikipedia.org/wiki?curid=662765">
Cesta III. triedy 3400 (Slovensko)

Cesta III. triedy číslo 3400 ("III/3400", staré číslo "III/050184") je cesta III. triedy na Slovensku. Spája cestu I. triedy č. 16 v košickej mestskej časti Šaca s obcou Buzica, kde končí v hraničnom priechode do Maďarska.
V okrese Košice II cestu spravuje Magistrát mesta Košice, od začiatku hranice okresu Košice-okolie už cestu spravuje Košický samosprávny kraj.
Priebeh.
Cesta je dlhá 16,058 km. Cesta začína na križovatke s cestou I. triedy č. 16 pri supermarkete Lidl. Ďalej pokračuje smerom na juh až ku vstupnej bráne U. S. Steel Košice číslo 1. Následne pokračuje pozdĺž oceliarní až do obce Veľká Ida. V jej centre sa do cesty napája cesta III. triedy č. 3315, smerujúca do obce Perín-Chym. Cesta ďalej pokračuje ponad rieku Ida a smeruje do obce Komárovce. Následne sa cesta dostáva do katastrálneho územia obce Buzica, kde sa do nej napája cesta III. triedy č. 3310, smerujúca do obce Mokrance. V obci Buzica sa do cesty napája cesta III. triedy č. 3302 smerujúca na východ aj západ. Cesta končí za obcou Buzica na hranici z Maďarskom, kde pokračuje ako cesta "2624".

</doc>
<doc id="662783" title="Emanuel Hason" url="https://sk.wikipedia.org/wiki?curid=662783">
Emanuel Hason

Emanuel Hason (* 29. marec 1971, Bratislava) je slovenský filmový a dabingový herec.
Životopis.
V dabingových štúdiách sa popri mediálne známych tvárach často objavujú aj herci, ktorých veľmi nevídať. O to viac ich poznáme podľa hlasu. Emanuel Hason sa v tejto brandži pohybuje už od roku 1977. Začalo sa to ešte v prvej triede, keď ho učiteľka prihlásila na konkurz do Detskej rozhlasovej družiny, nasledoval LUDUS a prvý dabing. Svoju prvú slučku robil na Kolibe s Eduardom Bindasom, vtedy mal asi osem rokov. Ako dieťa nielen daboval, ale aj hral vo filmoch a v inscenáciách. Poznáme ho napríklad z Perinbaby, kde hral Jakuba v mladšom veku, alebo zo seriálu z prostredia zoologickej záhrady s názvom Safari.
Po štúdiu herectva na VŠMU v Bratislave si odkrútil desať rokov v trnavskom divadle. Potom ho dlhšiu dobu bolo počuť len z dabingu. Počas 35-ich rokov prepožičal svoj hlas desiatkam postáv. Daboval hercov ako Ben Affleck, Kevin Bacon, Jason Statham, David Duchovny, Brad Pitt, David James Elliott, Matthew McConaughey, Chris O'Donnell. Najznámejší sa stal vďaka seriálu Priatelia kde daboval Matthewa Perryho ako Chandlera Binga.
V posledných rokoch sa začal sporadicky objavovať v seriáloch. V Ordinácii v ružovej záhrade stvárňuje rozvodového právnika bývalej sestričky Michaely Kalmanovej (Karin Haydu). Objavil sa aj v seriáli Dr. Ludsky, kde hral lekára. Momentálne účinkoval na Malej scéne v hre Revízor.
V januári 2012 mal úraz. Po nebezpečnom páde ležal 8 hodín v bezvedomí v noci pri vonkajších teplotách -15-20°C. Na následky omrznutia mu museli amputovať všetky články prstov na nohách, stratil reč aj pamäť. Pomaly sa z úrazu zotavoval k čomu mu pomohol aj najmladší syn Sebastian. Emanuel Hason žije v Bratislave, je druhýkrát ženatý a má troch synov.

</doc>
<doc id="662787" title="Joseph Jurča" url="https://sk.wikipedia.org/wiki?curid=662787">
Joseph Jurča

Joseph Jurča (* 23. marec 1925, Paríž† 10. september 2005, Trnava) bol slovenský sochár a pedagóg.
Životopis.
Narodil sa v Paríži slovenskej matke Márii, ktorá tam odišla za prácou. Bývali na ulici Chevalier du Barre pod Montmartrom, od roku 1929 aj s otcom. Po sobáši rodičov dostal otcovo priezvisko Jurča. Do roku 1936 navštevoval elementárnu školu v Paríži. Ešte pred vypuknutím vojny sa rodina presťahovala na Slovensko a v Trnave ukončil ľudovú i meštiansku školu. Jeho rozhodnutie študovať sochárstvo ovplyvnil trnavský sochár Ján Koniarek, ktorý bol jeho prvým učiteľom.
Joseph Jurča bol členom Združenia výtvarných umelcov západného Slovenska (ZVUZS) a Slovenskej výtvarnej únie. Pravidelne sa zúčastňoval kolektívnych výstav.
Štúdium.
V rokoch 1941 – 1943 študoval na Odbornej keramickej škole v Modre. V rokoch 1945 – 1946 absolvoval Strednú priemyselnú školu stavebnú v Bratislave. Následne v rokoch 1946 – 1948 Strednú umelecko-priemyslovú školu v Bratislave. Medzi rokmi 1948 – 1953 študoval na VŠ UMPRUM Praha, ateliér monumen­tálnej plastiky u profesorov Bedřicha Stefana a Jana Kavana. V rokoch 1953 – 1954 absolvoval základnú vojenskú službu v Pomocnom Technickom Prápore Mimoň (Česko).
Pedagogická činnosť.
Aktívne pedagogicky pôsobil, bol zakladateľom výtvarného odboru na Ľudovej škole umenia v Trnave. Od roku 1980 viedol na tejto škole i výtvarných krúžok dospelých, ktorý pokračoval neskôr v jeho ateliéri na Kapitulskej ulici. Medzi rokmi 1954 – 57 vyučoval na Strednej umelecko-priemyslovej škole v Bratislave, od roku 1957 – 1963 na Pedagogickej fakulte v Trnave, medzi rokmi 1965 – 1986 na Ľudovej škole umenia v Trnave.
Tvorba.
Po štúdiách pracoval a tvoril v Trnave, jeho diela sa nachádzajú aj v iných mestách Slovenska (Piešťany, Galanta, Stará Ľubovňa, Nové Zámky). Realizoval monumentálne diela v exteriéri, umelecké doplnenie interiéru architektúr, komorné sochárske diela, návrhy plakiet a medailí, maliarske diela a exlibrisy. Absolvoval desiatky študijných ciest po Európe. Aktívne sa zúčastňoval kultúrneho a umeleckého života v meste Trnava.
Komornej tvorbe sa venoval od počiatkov tvorby, po výmene ateliéru v roku 1980 intenzívne a komorné cykly pravidelne vystavoval.
Exteriérová výstava Sochy a objekty.
V roku 1971 realizoval v Trnave jedinečnú exteriérovú výstavu moderných monumentálnych sochárskych diel s názvom "Sochy a objekty". Bola inštalovaná na trávnatej ploche prekrytého koryta Trnávky pri Evanjelickom kostole. Prevažne kovové plastiky doplnilo niekoľko keramických a jedna drevená socha, jeden objekt bol svetelný a jeden doplnený hudbou. Výstava trvala tri mesiace (jún - august 1971) a autor bol väčšinu času na výstave prítomný.

</doc>
<doc id="662792" title="Brian Robertson" url="https://sk.wikipedia.org/wiki?curid=662792">
Brian Robertson

Brian David „Robbo“ Robertson (* 12. február 1956, Clarkston, Škótsko, Spojené kráľovstvo), z je škótsky rockový hudobník, spevák a skladateľ, známy z pôsobenia v skupinách Thin Lizzy a Motörhead.
Životopis.
Robertson sa narodil v Clarkstone v Renfrewshire (dnes súčasť East Renfrewshire), kde sa vzdelával, navštevoval strednú školu v Eastwoode v neďalekom Newton Mearns a stal sa hudobníkom. Osem rokov študoval violončelo a klavír, potom prešiel na gitaru a bicie. Hrával na koncertoch po celom svojom okolí so skupinami ako Dream Police, z ktorej sa neskôr vyvinula skupina Average White Band.
V rokoch 1974 až 1978 bol gitaristom skupiny Thin Lizzy. Neskôr v rokoch 1978 až 1981 hral vo Wild Horses a v rokoch 1982 až 1983 v Motörhead, kde nahradil „Fast“ Eddieho Clarka. Hral také napríklad na albume "Darkness Darkness" od Erica Burdona. V roku 2011 vydal svoj prvý sólový štúdiový album "Diamonds and Dirt".
Robbo má jedného syna s Karen Rixovou. Zoznámili sa v roku 1986, keď Karen začínala svoju hudobnú kariéru. Robertson žije v anglickom grófstve Essex, keď nie je na turné alebo nenahráva v Škandinávii, kde trávi veľa svojho pracovného času.

</doc>
<doc id="662795" title="Superpohár UEFA" url="https://sk.wikipedia.org/wiki?curid=662795">
Superpohár UEFA

Superpohár UEFA je každoročná jednozápasová futbalová súťaž, ktorá sa odohráva vždy na začiatku sezóny. Zúčastňuje sa jej víťaz Ligy Majstrov UEFA a Európskej Ligy UEFA. Od roku 1997 sa hralo systémom doma/vonku na dva zápasy. Od roku 1998 sa hrá na jeden zápas. Najúspešnejšími tímami súťaže sú Barcelona a AC Miláno, ktoré získali trofej päťkrát.
História.
Európsky superpohár vytvoril v roku 1971 športový redaktor holandských novín De Telegraaf Anton Witkamp. Myšlienka ho napadla v čase, keď bol holandský celkový futbal najlepší v Európe a holandské futbalové kluby si užívali svoju zlatú éru (najmä Ajax). Witkamp hľadal niečo nové, čím by sa definitívne rozhodol, ktorý bude najlepším tímom v Európe, a tiež aby ďalej otestoval legendárny tím Ajaxu pod vedením ich hviezdneho hráča Johana Cruyffa. Potom sa navrhlo, aby sa víťaz európskeho pohára stretol s víťazom Európskeho pohára víťazov pohárov. Všetko bolo pripravené na to, aby sa zrodila nová súťaž. Keď sa však Witkamp pokúsil získať oficiálne potvrdenie svojej súťaže, prezident UEFA to odmietol. Finále z roku 1972 medzi Ajaxom a škótskym Rangers považuje UEFA za neoficiálne, pretože Rangers dostali zákaz vstupu do európskej súťaže z dôvodu správania ich fanúšikov počas finále Pohára víťazov pohárov 1972. Výsledkom bolo, že UEFA odmietla schváliť súťaž až do nasledujúcej sezóny. Hralo sa na dva zápasy a finančne ho podporil De Telegraaf. Ajax celkovo porazil Rangers 6: 3 a vyhral prvý (aj keď neoficiálny) európsky superpohár. Finále z roku 1973, v ktorom Ajax celkovo porazil Miláno 6: 1, bol prvým Superpohárom oficiálne uznaným a podporovaným UEFA. Aj keď sa dvojzápasový formát uchoval až do roku 1997, o Superpohári sa rozhodovalo v jednom zápase kvôli problémom s harmonogramom alebo politickým problémom v rokoch 1984, 1986 a 1991. V rokoch 1974, 1981 a 1985 sa Superpohár vôbec nehral.
Zoznam.
(*) víťazstvo po predĺžení , (^) víťazstvo po penaltách
Legenda:

</doc>
<doc id="662813" title="KJ-2000" url="https://sk.wikipedia.org/wiki?curid=662813">
KJ-2000

KJ-2000 (; v kóde NATO: „Mainring“) je čínske lietadlo včasnej výstrahy a riadenia, ktoré vzniklo inštaláciou radaru a elektroniky domácej výroby na upravený drak ruského lietadla Il-76. 
Vývoj.
V roku 1992 začala Čína s Ruskom rokovať o kúpe lietadla včasnej výstrahy a riadenia Beriev A-50, ktoré vzniklo úpravou vojenského dopravného lietadla Iliušin Il-76. Do rokovaní vstúpil aj Izrael, od ktorého chcela Čína získať moderný radarový systém Phalcon (AEW). V roku 1996 dosiahli tieto tri krajiny počiatočnú dohodu o dodávke jedného lietadla Il-76 s nainštalovaným radarom Phalcon v hodnote 250 miliónov dolárov. Súčasťou dohody bola možnosť nákupu ďalších troch takýchto lietadiel v celkovej hodnote 1 miliardy dolárov.
Predpokladalo sa, že prvé ruské lietadlo podstúpi v Izraeli požadovanú modifikáciu v roku 1998. Ruská neochota poskytnúť technické špecifikácie pre Il-76 však tento program zdržala a s inštaláciou radaru Phalcon AEW sa začalo až o rok neskôr. Práce na lietadle boli do mája 2000 takmer dokončené.
Táto dodávka však vyvolala rozpory medzi USA a Izraelom. V roku 2000 začala Clintonova vláda výraznejšie namietať proti tomuto predaju a naliehala na Izrael, aby ho zrušil. Spojené štáty nakoniec v júli 2000 donútili Izrael, aby z tejto dohody vycúval. Zrušenie programu PHALCON prinútilo Peking hľadať iné alternatívy, a preto sa začal sústrediť vlastné riešenia.
Izrael bol nútený z A-50I odstrániť všetku elektroniku, ale drak z nedokončeného lietadla bol v roku 2002 dopravený cez Rusko do Číny. Koncom tohto roku sa začali úpravy draku s cieľom nainštalovať letecký radarový systém čínskej výroby Kongdžing-2000 od spoločnosti Xi'an Aircraft Industry Co. Prvý let lietadla uskutočnil v novembri 2003. Následne prešli podobnými úpravami ešte tri dopravné lietadlá Il-76 čínskeho letectva, ktoré je možné odlíšiť od ruského A-50I absenciou tankovacieho nástavca v nose lietadla.
Tento typ bol zavedený niekedy v rokoch 2006 až 2007. Celkovo čínske letectvo prevádzkuje štyri takéto stroje (30071, 30072, 30073, and 30074). Sú priradené k 26. leteckej divízii vo východnej provincii Če-ťiang, ktorá sa nachádza v blízkosti Taiwanu.
Konštrukcia a vlastnosti.
Na rozdiel od amerických lietadiel Boeing E-3 Sentry, ktoré majú otočné rotodómy, aby poskytli 360-stupňové pokrytie, sa radarová anténa čínskeho KJ-2000 neotáča. Namiesto toho sú v tanierovitom púzdre nainštalované tri anténne moduly umiestnené v trojuholníkovej konfigurácii, čím je tiež zabezpečené 360-stupňové pokrytie vzdušného priestoru. Podrobné informácie týkajúce sa čínskeho radaru nie sú známe, odhaduje sa však, že systém KJ-2000 by mohol byť svojimi schopnosťami podobný ako IAI Phalcon. Ten dokázal sledovať až 60-100 cieľov súčasne a navádzať rakety na 10-12 z nich. Maximálny dosah detekcie vzdušných cieľov je asi 470 km.
KJ-2000 vykonáva hliadkové misie vo výške od 5 000 do 10 000 metrov. Maximálny dolet lietadla je a letová vytrvalosť je 7 hodín 40 minút. Vo vzdialenosti môže KJ-2000 zostať na hliadke až 1 hodinu 25 minút.

</doc>
<doc id="662815" title="Rozhľadňa Púchovskej doliny na Tlstej hore" url="https://sk.wikipedia.org/wiki?curid=662815">
Rozhľadňa Púchovskej doliny na Tlstej hore

Rozhľadňa Púchovskej doliny na Tlstej hore je rozhľadňa vybudovaná vo výške Tvarom pripomína štvorboký ihlan. Pôvodná rozhľadňa bola celá z dreva a nachádzala sa o niekoľko stoviek metrov ďalej po hrebeni. Dnešnú rozhľadňu tvoria oceľové piliere a drevená konštrukcia. Je členená na 6 poschodí. Jej celková výška je 21,50 m. Z posledného poschodia môžeme vidieť bralá Lednica a Vršatec. Za pekného počasia vidieť Javorníky, Kysucké vrchy, Vrátnu s Martinskými hoľami, pohoria Malá Fatra, Kľak a Strážovské vrchy.
Najlepší prístup k rozhľadni je z obce Dohňany po náučnom chodníku.

</doc>
<doc id="662816" title="Theodor Billroth" url="https://sk.wikipedia.org/wiki?curid=662816">
Theodor Billroth

Christian Albert Theodor Billroth (* 26. apríl 1829, Bergen auf Rügen, Nemecko† 6. február 1894, Opatija, Chorvátsko) bol nemecko-rakúsky lekár, významný chirurg 19. storočia, rozvinul hlavne brušnú chirurgiu.
Životopis.
Narodil sa v rodine pastora. Otec mu zomrel na tuberkulózu, keď mal Theodor päť rokov.
Chcel sa stať hudobníkom, ale na želanie matky začal študovať medicínu v nemeckom Göttingene. Študoval aj v Berlíne a roku 1852 odišiel na stáž do Viedne.
Profesionálna kariéra.
V roku 1856 sa stal asistentom známeho nemeckého chirurga Bernharda von Langenbecka v berlínskej nemocnici "Charité". V roku 1860 sa stal profesorom chirurgie vo švajčiarskom Zürichu, v roku 1867 zakotvil vo viedenskej Všeobecnej nemocnici. Práve vo Viedni dosiahol svoje najväčšie profesionálne úspechy. Lekári - chirurgovia sústredení okolo Billrotha sa označujú aj ako "druhá Viedenská škola". 
Napísal klasické dielo "Die allgemeine chirurgische Pathologie und Chirurgie (Všeobecná chirurgická patológia a chirurgia", vydané roku 1863")". Dielo bolo celosvetovo známe, vyšlo v šestnástich vydaniach a bolo preložené do desiatich jazykov. Indikácie k chirurgickým výkonom sa u Billrotha odvodzovali zo základných patofyziologických mechanizmov hojenia rán, zápalov, krvácania, regenerácie tkaniva. Bol priekopníkom viacerých nových chirurgických postupov, podporoval a aplikoval Listerovu metódu antisepsie a realizoval prax pravidelného merania telesnej teploty v období po operácii pacientov.
Medzi nové operácie a techniky úspešne realizované Billrothom patrili resekcia žalúdku, odstránenie pažeráka či premosťovanie akútnych či chronických črevných obštrukcií.
V roku 1877 uskutočnil ako prvý na svete úspešnú operáciu hrtanu postihnutého rakovinou, prvú úspešnú resekciu žalúdka vykonal v roku 1881. Prispel k rozvoju anesteziológie používaním kombinácie éteru, chloroformu a alkoholu
Hudobník.
Okrem medicíny sa venoval hudbe a spevu. Bol členom Akademického hudobného spolku vo Viedni a zboru v Bardene pri Viedni. Hral na violu, klavír a organ. O hudbe napísal knihu "Wer ist musikalisch ?" "(Kto je muzikálny?)." Medzi jeho priateľov patril hudobný skladateľ Johannes Brahms, ktorý mu venoval dva zo svojich husľových kvartetov. Zoznámili sa v roku 1860 v Zürichu a ich priateľstvo trvalo celý život.

</doc>
<doc id="662820" title="Majstrovstvá klubov FIFA 2013" url="https://sk.wikipedia.org/wiki?curid=662820">
Majstrovstvá klubov FIFA 2013

Majstrovstvá klubov FIFA 2013 bol desiaty ročník majstrovstiev klubov FIFA a po prvýkrát sa uskutočnil v Maroku. Turnaj sa začal 11. decembra a skončil 21. decembra. Víťazom sa stal nemecký klub Bayern Mníchov, keď vo finále porazil domáci klub Raja Casablanca 2 - 0. Najlepším strelcom sa stali Dário Conca, César Delgado, Mouhcine Iajour a Ronaldinho s dvoma gólmi. Najužitočnejším hráčom turnaja sa stal Francúz Franck Ribéry. Zápas o tretie miesto vyhral brazílsky klub Altético Mineiro.

</doc>
<doc id="662822" title="Ara zelená (Ara militaris)" url="https://sk.wikipedia.org/wiki?curid=662822">
Ara zelená (Ara militaris)

Ara zelená alebo ara vojenská ("Ara militaris") je papagáj patriaci do rodu Ara. Je veľmi učenlivý a rýchlo sa učí rôzne zvuky ako tiež napodobňovanie ľudského hlasu.
Výskyt.
Ary zelené žijú v Južnej a Strednej Amerike v štátoch: Mexiko, Kolumbia, Venezuela, Ekvádor a Argentína.
Popis.
Jeho farba je prevažne zelená s červenou časťou hlavy. Krídla sú modré a chvost býva sfarbený na červeno. Zobák je šedý až čierny. Od podobnej ary olivovej ("Ara ambiguus") sa líši menšou veľkosťou, tmavším odtieňom zelenej a hnedo červenými chvostovými perami.
Hniezdenie.
Ara dosahuje pohlavnú dospelosť v 3 až 4 roku života. Hniezdi v dutinách stromov alebo v dierach na zemi. Do hniezda kladie 2 až 3 vajcia. Približne po 10 týždňoch mláďatá hniezdo opustia. Ara sa dožíva až 60 rokov.
Potrava.
Ara zelená sa živí podobne ako väčšina papagájov semenami, orechmi, ovocím aj rôznou zeleňou.
Status.
Žije v kŕdľoch a preto niekedy napácha škody poľnohospodárom. Preto se jedná o ohrozený druh. Stavy ary zelenej sa v ich domovine stále znižujú stratou životných prostredí, lovom a odchytom. Aj keď má pomerne veľkú oblasť rozšírenia, na veľa územiach ho vôbec neuvidíme a nikde nebol zistený hojným druhom, pretože v Paname a v Kostarike boli vykonávané rozsiahle ornitologické výskumy. Dá se povedať, že tento druh je ohrozený vyhynutím na celom území, kde žije, okrem niektorých oblastí dažďových pralesov západného Ekvádoru, západnej Kolumbie a severnej Panamy. V južnom Hondurase zmizol skoro úplne vzhľadom k vyrúbaným lesom a v dôsledku chemických postrekov na bavlnených plantážach. Ďalšia príčina bola tá, že sa v Hondurase stavali dve diaľnice a bol tam najväčší prírastok obyvateľstva v celej Latinskej Amerike.

</doc>
<doc id="662823" title="Svätá Cecília" url="https://sk.wikipedia.org/wiki?curid=662823">
Svätá Cecília

Svätá Cecília (* cca 200 ?, Rím† 22. november 230 ?, Rím) bola rímska mučenica a svätá katolíckej i pravoslávnej cirkvi, patrónka duchovnej hudby, muzikantov (organistov), spevákov, básnikov, výrobcov hudobných nástrojov a nevidiacich. Atribúty: ruža, hudobné nástroje (organ, husle).
Legenda.
Podľa legendy pochádzala zo starého rímskeho rodu Cecília. Už v mladosti sa z nej stala horlivá kresťanka. Nosila síce šaty zodpovedajúce vznešenému stavu, ale pod ne si obliekala srstenú košeľu. Nepotrpela si na zábavy, ale učila sa hudbe a spevu, aby takto mohla chváliť Boha. Zaviazala sa sľubom večného panenstva.
O jej ruku požiadal Valerianus, pohanský mladík s najlepšou povesťou. Cecília prosila anjelov o príhovor, aby si uchovala panenstvo aj napriek tomu že vstúpi do stavu manželského. Po svadbe oznámila manželovi, že jej vyvoleným manželom je Ježiš Kristus, a ten jej dal za strážcu anjela, ktorý stráži jej telo. Ak by snáď chcel jej panenstvo porušiť, bude anjelom zničený. Valerianus bol pohan a nechcel Cecílii uveriť, keď žiadneho anjela nevidel. Cecília mu vysvetlila, že aj on anjela uvidí, keď uverí v Boha, Ježiša Krista a dá sa pokrstiť. Poslala ho za svätým Urbanom. Starec ho skutočne získal pre kresťanskú vieru. Akonáhle sa Valerianus vrátil domov, našiel Cecíliu pohrúženú v modlitbe a vedľa nej žiariaceho anjela s dvoma kyticami ruží a ľalií. Anjel povedal: „"Prinášam tieto kvety z raja nebeského. Kvety nestrácajú ani krásu ani vôňu, ak sa o nich budete starať s čistým srdcom a nepoškvrneným telom."“
Podobne s pomocou svätého Urbana získali pre kresťanskú vieru i Valerianusovho brata Tiburcia. Všetci potom zahynuli mučeníckou smrťou pri prenasledovaní kresťanov. Obaja bratia boli ako šľachtici sťatí mečom. Svojim odhodlaním a pevnou vierou zapôsobili na veliteľa stráže Maxima. On tiež prijal vieru a bol zabitý kyjakom. Cecília ešte stačila všetok svoj majetok uchrániť pred konfiškáciou tým, že ho všetok rozdala chudobným. Podľa rozsudku mala podstúpiť trest smrti vo vlastnej kúpeli udusením pomocou horúcej pary. Keď však zostala aj v horúcej komore živa, dali ju tiež sťať. Kat jej zasadil tri rany mečom do šije a domnieval sa, že je mŕtva. Cecília však ešte tri dni žila.
Podľa legendy bola Cecília umučená v roku 230 za panovania cisára Alexandra Severa, ale podľa novšieho bádania sa tak muselo stať ešte za panovania cisára Marka Aurélia, teda okolo roku 170.
Pápež Urban I. dal pochovať jej telo v Kallixtových katakombách (Catacombe di S. Callisto) v Ríme hneď vedľa hrobov biskupov. Dom mučenice posvätil ako kostol a o sto rokov neskôr tu vyrástol skutočný chrám. Keď v roku 822 boli v katakombách pozostatky svätice znovu nájdené, nechal ich pápež Paschal I. preniesť do kostola sv. Cecílie a tam pochovať. Pri otvorení rakvy v roku 1595 bolo vraj jej telo nájdené tak, ako bolo kedysi pochované. Tento výjav vtesal sochár Stefano Maderna do nádhernej mramorovej skulptúry umiestnenej v chráme sv. Cecílie v Trastevere (Taliansko). Cecíliine ostatky sú okrem Ríma uchovávané aj v Hildesheime a v Albi.
Ohlas v umení.
Legenda o svätej Cecílii velebiaca hudbou Boha, sa stala inšpiráciou pre rad umelcov od staroveku do dnešnej doby.
Je pripomínaná na obrazoch Raffaela Santiho, Petra Paula Rubensa, Guida Reniho, poviedkach a básňach G. Chaucera a Johna Drydena, hudbe G. F. Händla, Henry Purcella, Alessandra Scarlattiho, či skladateľa súčasnosti Benjamina Brittena alebo Jiřího Stivína.
Sviatky.
Cecília patrí dodnes k obzvlášť obľúbeným svätým. Meno Cecília bolo v skorších dobách jedným z častých dievčenských mien. Sv. Cecília je patrónkou hudby a nevidiacich, má meniny 22. novembra. Sviatok svätých Valerianusa a Tiburcia je 14. apríla (slovenskou obdobou mena Tiburcius je Ctibor). Inou svätou rovnakého mena je sv. Cecília Lotrinská, ktorá zomrela v roku 670. Podľa cirkevného kalendára má meniny 12. augusta.

</doc>
<doc id="662824" title="Majstrovstvá klubov FIFA 2014" url="https://sk.wikipedia.org/wiki?curid=662824">
Majstrovstvá klubov FIFA 2014

Majstrovstvá klubov FIFA 2014 bol jedenásty ročník majstrovstiev klubov FIFA a po druhýkrát sa uskutočnil v Maroku. Turnaj sa začal 10. decembra a skončil 20. decembra. Víťazom sa stal španielsky klub Real Madrid, keď vo finále porazil argentínsky klub San Lorenzo 2 - 0. Najlepším strelcom sa stali Gareth Bale, Sergio Ramos a Gerardo Torrado s dvoma gólmi. Najužitočnejším hráčom turnaja sa stal Španiel Sergio Ramos. Zápas o tretie miesto vyhral novozélandský klub Auckland City.

</doc>
<doc id="662825" title="Jacqueline Boyer" url="https://sk.wikipedia.org/wiki?curid=662825">
Jacqueline Boyer

Jacqueline Boyer, vlastným menom Éliane Ducos, (* 23. apríl 1941, Paríž, Francúzsko) je francúzska speváčka.
Životopis.
Jej rodičmi sú speváci Jacques Pills a Lucienne Boyer, takže od detstva vystupovala v hudobných divadlách na Montmartre a v pätnástich rokoch spievala s Marlene Dietrich. 
V roku 1960 vyhrala Eurovision Song Contest s piesňou "Tom Pillibi". Nasledovalo turné po západnej Európe spoločne s Aznavourom, Brelom a Brassensom, navštívila aj USA, kde vystupovala v "The Ed Sullivan Show".
Jej manželom bol od roku 1960 do svojej smrti v roku 2011 spevák François Lubiana. 

</doc>
<doc id="662828" title="Trojičný stĺp (Prievidza)" url="https://sk.wikipedia.org/wiki?curid=662828">
Trojičný stĺp (Prievidza)

Trojičný stĺp je mórový stĺp v Prievidzi. Nachádza sa v severnejšiej časti na Námestí slobody. Postaviť ho dal kňaz Ján Podolan v 18. storočí. Vyhotovil ho sochár Dionýz Stanetti v roku 1739. V roku 1797 pribudol reliéf sv. Rozálie, tým sa charakter súsošia zmenil na morové súsošie.
Na ozdobných medailónoch trojičného stĺpu sa zachovali nápisy: 
V roku 1963 bol vyhlásený za Národnú kultúrnu pamiatku. Medzi rokmi rokoch 1992 - 1995 bola vykonaná jeho posledná rekonštrukcia.
Zdroj.
Zdroj informácii, prievidza.sk

</doc>
<doc id="662829" title="Gregor Hološka" url="https://sk.wikipedia.org/wiki?curid=662829">
Gregor Hološka

Gregor Hološka (* 10. júl 1977, Myjava) je slovenský herec a dabér.
Biografia.
Osem rokov sa venoval hre na klavír. Po ukončení základnej školy študoval na gymnáziu. Následne vyštudoval herectvo na VŠMU. Popri tom sa rok venoval francúzštine a výtvarnému umeniu. Po skončení VŠMU sa prihlásil na konkurz do divadla Jána Palárika v Trnave. Členom tohto divadla bol 14 rokov. Počas toho sa objavoval aj v divadlách Aréna a Pavla Országha Hviezdoslava na Malej scéne v Bratislave. Okrem hrania v divadlách a televíznych seriáloch sa uplatňuje aj ako dabingový herec. Gregor Hološka pochádza z umeleckej rodiny, nakoľko je jeho otec výtvarník, mama učiteľka slovenského jazyka, sestra maliarka a brat sochár.

</doc>
<doc id="662853" title="Majstrovstvá klubov FIFA 2016" url="https://sk.wikipedia.org/wiki?curid=662853">
Majstrovstvá klubov FIFA 2016

Majstrovstvá klubov FIFA 2016 bol trinásty ročník majstrovstiev klubov FIFA a po ôsmykrát sa uskutočnil v Japonsku. Turnaj sa začal 8. decembra a skončil 18. decembra. Víťazom sa stal španielsky klub Real Madrid, keď vo finále porazil domáci klub Kashima Antlers 4:2 po predĺžení. Najlepším strelcom sa stal Cristiano Ronaldo so štyrmi gólmi. Najužitočnejším hráčom turnaja sa stal Portugalec Cristiano Ronaldo. Zápas o tretie miesto vyhral kolumbijský klub Atlético Nacional.

</doc>
<doc id="662861" title="Corporación Mondragon" url="https://sk.wikipedia.org/wiki?curid=662861">
Corporación Mondragon

Corporación Mondragon je španielska firma sídliaca v baskickom meste Mondragon. Ide o družstevnú spoločnosť, ktorú v roku 1956 založil katolícky kňaz José Maria Arizmendiarrieta so skupinou svojich žiakov ako malú firmu na výrobu parafínových vykurovacích telies. Do roku 2019 sa táto spoločnosť rozrástla na družstevnú federáciu zastrešujúcu viac ako 250 spoločností, v ktorých pracuje viac ako 80-tisíc ľudí.
Dôraz sa kladie na vzdelávanie zamestnancov, demokratické rozhodovanie o výrobnom programe, čo najmenšie rozdiely v mzdách a kvalitné sociálne zabezpečenie. Samospráva pracujúcich zvýšila motiváciu zamestnancov a ich pocit zodpovednosti, takže Mondragon vykazoval vyššiu produktivitu práce ako klasické hierarchicky riadené podniky.

</doc>
<doc id="662866" title="Námestie SNP (Partizánske)" url="https://sk.wikipedia.org/wiki?curid=662866">
Námestie SNP (Partizánske)

Námestie SNP je námestie v Partizánskom, v mestskej časti Partizánske.
Popis.
Námestie je obdĺžnikového tvaru, tiahne sa v dĺžke približne 780 metrov od severozápadu po juhovýchod. Nepárne čísla sú na severovýchodnej strane, párne na juhozápadnej. Námestie by mohlo byť najväčším na Slovensku.
Urbanistický koncept vytvoril v 30. rokoch architekt Vladimír Karfík. Od roku 1963 stála v strede námestia 13 poschodová budova so zámerom prekryť kostol. V budove sa nachádzal internát pre slobodné zamestnankyne Závodov 29. augusta. V roku 2020 bola budova asanovaná.
V auguste 2020 mesto Partizánske plánovalo architektonickú súťaž o podobe námestia.

</doc>
<doc id="662872" title="Majstrovstvá klubov FIFA 2017" url="https://sk.wikipedia.org/wiki?curid=662872">
Majstrovstvá klubov FIFA 2017

Majstrovstvá klubov FIFA 2017 bol štrnásty ročník majstrovstiev klubov FIFA a po tretí sa uskutočnil v Spojených arabských emirátoch. Turnaj sa začal 6. decembra a skončil 16. decembra. Víťazom sa stal španielsky klub Real Madrid, keď vo finále porazil brazilský klub Grêmio 1 - 0. Najlepším strelcom sa stal Cristiano Ronaldo, Romarinho a Maurício Antônio s dvoma gólmi. Najužitočnejším hráčom turnaja sa stal Chorvát Luka Modrić. Zápas o tretie miesto vyhral mexický klub Pachuca.

</doc>
<doc id="662879" title="Majstrovstvá klubov FIFA 2018" url="https://sk.wikipedia.org/wiki?curid=662879">
Majstrovstvá klubov FIFA 2018

Majstrovstvá klubov FIFA 2018 bol pätnásty ročník majstrovstiev klubov FIFA a po štvrtýkrát sa uskutočnil v Spojených arabských emirátoch. Turnaj sa začal 12. decembra a skončil 22. decembra. Víťazom sa stal španielsky klub Real Madrid, keď vo finále porazil domáci klub Al-Ain 4:1. Najlepším strelcom sa stal Gareth Bale a Rafael Santos Borré s troma gólmi. Najužitočnejším hráčom turnaja sa stal Walešan Gareth Bale. Zápas o tretie miesto vyhral argentínsky klub River Plate.

</doc>
<doc id="662883" title="Zoznam častí seriálu Kriminálka Staré Mesto" url="https://sk.wikipedia.org/wiki?curid=662883">
Zoznam častí seriálu Kriminálka Staré Mesto

Kriminálka Staré Mesto je detektívny seriál, ktorý vysielala Slovenská televízia.
Prvá séria sa vysielala od 20. septembra do 1. novembra 2010. Druhá séria sa vysielala od 24. októbra do 28. novembra 2013. V autorskom tíme medzi inými figuruje aj meno Dominika Dána, slovenského spisovateľa detektívnych románov.
Časti.
2. séria (2013).
24. apríla 2012 RTVS potvrdila druhú sériu, ktorá sa skladá zo šiestich častí. Seriál sa nakrúcal 50 dní, resp. od 20. mája do polovice júna 2013.

</doc>
<doc id="662894" title="Ara olivová" url="https://sk.wikipedia.org/wiki?curid=662894">
Ara olivová

Ara olivová alebo ara žltozelená ("Ara ambiguus" predtým aj "Ara ambigua") je ohrozený papagáj z rodu Ara. Niekde sa môže vyskytnúť aj starší názov (alebo aj český názov) - ara zelená.
Medzinárodná únia na ochranu prírody a prírodných zdrojov (IUCN) druh hodnotí ako kriticky ohrozený.
Taxonómia.
Tvorí dva zemepisné poddruhy:
Popis.
Ara olivová je rozšírená na svojom teritóriu s dĺžkou 85 – 90 cm a hmotnosťou okolo 1,3 kg najväčším druhom papagája. Je prevažne zelený s červeným čelom a svetlo modrými krídlami. Na tvári má holú kožu len veľmi riedko porastenú malými tmavými perami, ktoré sú u samíc a starších vtákov sfarbené na červeno.
Rozšírenie.
Obýva dažďové pralesy Strednej a Južnej Ameriky, konkrétne na území štátu Nikaragua, Kostarika, Panama, Kolumbia a Ekvádor.
Chov.
Ary sa väčšinou pohybujú v pároch alebo v malých skupinkách od 4 do 8 jedincov, vzácne aj väčších. V Kostarike dáva prednosť hniezdeniu v nižších polohách, ale pri hľadaní potravy vystupujú vyššie. Tunajšie kŕdle môžu mať až 18 jedincov. Tento druh hľadá potravu a odpočíva vo vrchných poschodiach lesa. V Nikarague je pomerne krotký a kŕmiaci sa vtáci nechajú človeka, aby sa k nim priblížil.
Hniezdenie.
K hniezdeniu si vyberá dutiny v stromoch, v 87% sa jedná o strom "dipterix oleifera". Samica klade 2 až 3 vajcia , na ktorých sama sedí 26 dní.

</doc>
<doc id="662896" title="Majstrovstvá klubov FIFA 2019" url="https://sk.wikipedia.org/wiki?curid=662896">
Majstrovstvá klubov FIFA 2019

Majstrovstvá klubov FIFA 2019 bol šestnásty ročník majstrovstiev klubov FIFA a po prvýkrát sa uskutočnil v Katare. Turnaj sa začal 11. decembra a skončil 21. decembra. Víťazom sa stal anglicky klub FC Liverpool, keď vo finále porazil brazílsky klub Flamengo 1:0 po predĺžení. Najlepším strelcom sa stal Baghdad Bounedjah a Hamdou Elhouni s troma gólmi. Najužitočnejším hráčom turnaja sa stal Egypťan Mohamed Salah. Zápas o tretie miesto vyhral mexický klub Monterrey.

</doc>
<doc id="662898" title="Majstrovstvá klubov FIFA 2020" url="https://sk.wikipedia.org/wiki?curid=662898">
Majstrovstvá klubov FIFA 2020

Majstrovstvá klubov FIFA 2020 bol sedemnásty ročník majstrovstiev klubov FIFA a po druhýkrát sa uskutočnil v Katare. Turnaj sa začal 4.februára a skončil 11.februára 2021. Turnaj sa uskutočnil o 2 mesiace neskôr kvôli pandémií koronavírusu COVID-19. Víťazom sa stal nemecký klub FC Bayern Mníchov, keď vo finále porazil mexický klub Tigres 1:0. Najlepším strelcom sa stal André-Pierre Gignac s troma gólmi. Najužitočnejším hráčom turnaja sa stal Poliak Robert Lewandowski. Zápas o tretie miesto vyhral egyptský klub Al Ahly.

</doc>
<doc id="662905" title="Christina Hendricksová" url="https://sk.wikipedia.org/wiki?curid=662905">
Christina Hendricksová

Christina Hendricksonová (; * 3. máj 1975, Knoxville, Tennessee, Spojené štáty) je americká herečka známa z televízneho seriálu "Mad Men" (2007 - 2015).
Detstvo a mladosť.
Hendricksonová sa narodila v Knoxville, v štáte Tennessee ale vyrastala v Portlande, v Oregone. Navštevovala strednú školu vo Virginii. Po jej doštudovaní sa presťahovala do New Yorku, kde sa venovala istý čas modelingu. Venovala sa tiež baletu a divadlu. 
Kariéra.
Svoju kariéru započala v roku 1999. Objavila sa v niekoľkých televíznych seriáloch ako napríklad "Angel", "Pohotovosť" či "Odložený prípad". Zlom v jej kariére nastal v roku 2007, keď bola obsadená do televízneho seriálu "Mad Men". V seriály účinkovala až do roku 2015 a za jej herecké výkony si vyslúžila niekoľko hereckých nominácii a ocenení. 
V roku 2011 si zahrala po boku Nicolasa Cagea a Carey Mulligan v akčnom filme "Drive". Objavila sa vo filme "Ginger a Rosa" z roku 2012. Herec Ryan Gosling vytvoril postavu Billy vo filme "Lost River", podľa Hendricksovej a rolu jej ponúkol. 
V roku 2015 prijala rolu Krissy Cates v trileri "Dark Places" po boku Charlize Theron a Tyea Sheridana. Po tom, čo herečka Samantha Morton odstúpila z natáčania a postava Patty Day bola voľná, bola táto rola ponúknutá Hendricksovej a rolu Krissy Cates tak získala Drea de Matteo. 
Po skončení televízneho seriálu "Mad Men" v roku 2015 Hendricksová stvárnila prostitútku v dvoch seriách seriálu "Another Period" v rokoch 2015 až 2016, ktorého dej sa odohrával na začiatku 20. storočia. 
V roku 2016 si zahrala po boku Billyho Boba Thortona, Kathy Bates a Briana Coxa v komédii "Bad Santa 2". Objavila sa tiež v televíznom seriály "Hap &amp; Leonard". 
V roku 2018 sa Hendricksová spolupracovala s Matthewom Weinerom na televíznom seriály "The Romanoffs". Bola obsadená ako jedna z hlavných rolí v komediálnom seriáli "Good Girls". Koncom roku 2018 Hendricksová hrala po boku Sienny Miller v dráme "American Woman" a stvárnila ženu, ktorá pomáha svojej sestre s výchovou rodiny na vidieku v Pensylvánii. Poskytla tiež hlas Gabby Gabby, v animovanom pokračovaní Disney / Pixar "Toy Story 4" z roku 2019. O rok neskôr (2020) dabovala jednu z vedľajších postáv v animovanom filme "Scoob!". 
Osobný život.
V októbri 2009 sa vydala za Geoffreya Arenda. Ich bezdetné manželstvo bolo rozvedené v decembri 2019. 

</doc>
<doc id="662913" title="Česko-slovenská kolónia Togo" url="https://sk.wikipedia.org/wiki?curid=662913">
Česko-slovenská kolónia Togo

Česko-slovenská kolónia Togo (čes. "Československá kolonie Togo") bol nikdy neuskutočnený koncept česko-slovenskej kolónie v západnej Afrike. Za autora tejto myšlienky je považovaný český cestovateľ Jan Havlas, ale aj český orientalista Alois Musil alebo dobrodruh Emil Holub, ktorým myšlienka česko-slovenskej kolónie nebola cudzia. Je nutné spomenúť, že oficiálne dokumenty sa v žiadnom prípade nespomenuli o možnosti, že by oblasť Toga pripadla pod správu novovzniknutého Česko-Slovenska, preto je na predstavu česko-slovenského zámorského územia nutné skôr nazerať len ako na akési „želanie“ niektorých obyvateľov, než historickú skutočnosť. Naozaj bolo povojnové Togo rozdelené medzi Francúzsko a Veľkú Britániu.
Historické súvislosti.
Myšlienka vzniku česko-slovenskej kolónie mala najbližšie po konci prvej svetovej vojny, kedy prebiehala mierová konferencia vo Versailles s porazeným Nemeckom. Tam se rozhodlo, že Nemeckému cisárstvu budú odobrané jeho územia za morom. Ich súčasťou bolo aj dnešné Togo, vtedy známej ako Togoland. Roku 1919 Havlas vydal brožúru "České kolonie zámořské", v ktorej ako najvhodnejšie územia ku kolonizácii vybral práve Togo. Jedným z mnoha dôvodov, prečo sa malo stať česko-slovenskou kolónií zrovna táto oblasť je fakt, že vtedajší populácie Toga v bývalej nemeckej kolónii roku 1912 sčítavali ľahko cez milión a rozloha zaujímala zhruba tretinu Česko-Slovenska (to pre predstavu malo v čase vzniku 140 446 km², zatiaľ čo dnešná Togo má 56 789 km²). Súdilo sa , že by česko-slovenské úrady nemali so správou územia väčší problém. Tá mala byť dosiahnutá pomocou skúsených česko-slovenských légií, ktoré sa vracali zo Sibíri cez Tichý oceán a ďalej cez Atlantik, pričom v Togu ešte po Nemcoch zostala čiastočná koloniálna správa a poriadok, ktorý bol Čechom, žijúcim niekoľko storočí v nemeckom priestore, blízky. V tranzite vtedy bolo cez 60 000 česko-slovenských legionárov.
Možná správa.
Ak by sa Togo naozaj vtedy stalo kolónií Česko-Slovenska, uvažovalo sa, že by sa odtiaľ mohla do česko-slovenského prístavu v Hamburgu dovážať železná ruda a tamojšie tovary ako kakao, káva, proso či kože, čo sa javilo ako obrovský benefit pre česko-slovenských továrnikov. Niektorí cestovatelia, napríklad Vilém Nemec, mali predstavu, že by sa v kolónii mohli angažovať veľké podniky ako Škoda alebo ČKD a vybudovať tu svoje továrny, čím by sa využila miestná pracovná sila. Ďalšie zástancovia ideje počítali s tým, že tunajší obyvatelia sa budú vzdelávať za pomoci českých učiteľov, podobne ako sa dialo v Podkarpatskej Rusi. V Togu by tiež Čechoslováci prvýkrát vo väčšej miere narazili na choroby typické pre africký kontinent ako spavú chorobu, zimnicu či maláriu.

</doc>
<doc id="662918" title="Eva Siracká" url="https://sk.wikipedia.org/wiki?curid=662918">
Eva Siracká

MUDr. Eva Siracká, DrSc. (* 1. máj 1926 Uherské Hradiště) je slovenská lekárka, medička a prezidentka organizácie Liga proti rakovine.
Vzdelanie.
Študovala na Lekárskej fakulte Univerzity Komenského v Bratislave od roku 1945-1951.
Životopis.
Eva Siracká sa narodila v Uherskom Hradišti no už od mala žije na Slovensku. Po štúdiu na vysokej škole pracovala v Onkologickom ústave v Bratislave. Bola prvou ženou na Slovensku, ktorá sa venovala tomuto odboru. V roku 1969 získala polročné štipendium na Karolinska Institutet v Štokholme. Neskôr sa začala venovať klinicky orientovanému výskumu v "Ústave experimentálnej onkológie SAV" až do roku 1991. Počas svojej práce navštívila aj zahraničné pracoviská a jeden rok pracovala v Berlíne. V roku 1990 založila v Bratislave Ligu proti rakovine.

</doc>
<doc id="662921" title="Túl" url="https://sk.wikipedia.org/wiki?curid=662921">
Túl

Túl () je rieka v Mongolsku, v Chentijskom a Centrálnom ajmagu v Ulanbátare. Je dlhá 704 kilometrov a rozloha povodia je .
Priebeh toku.
Pramení v pohorí Chentej a tečie v širokej doline, pričom sa rozvetvuje na mnohé ramená. Ústí do rieky Orchon (povodie Selengy).
Vodný stav.
V lete dochádza k povodniam a zime hladina klesá. Priemerný ročný prietok vody pri Ulanbátare je 20 až 25 m³/s. Zamŕza na konci októbra a rozmŕza do polovice apríla. Charakteristická je námraza.
Využitie.
Využíva sa k zavlažovaniu a k zásobovaniu vodou pre hlavné mesto Ulanbátar.

</doc>
<doc id="662929" title="Hanga Roa" url="https://sk.wikipedia.org/wiki?curid=662929">
Hanga Roa

Hanga Roa je najväčšia obec, prístav a hlavné mesto Veľkonočného ostrova. Nachádza sa v južnej časti západného pobrežia ostrova, v nížine medzi vyhasnutými sopkami Maunga Terevaka a Rano Kau.
Počet obyvateľov bol podľa sčítania v roku 2012, 5 035. V roku 1914 mala obec Hanga Roa len 250 obyvateľov. Hlavnou ulicou a centrom obce je Avenida Atamu Tekena. Popri ulici je množstvo obchodov, hotelov, penziónov, reštaurácii a tiež jediný supermarket a lekáreň na ostrove.
V obci sa nachádza tiež múzeum a katolícky kostol. Po zavedení internetu tu vzniklo množstvo internetových kaviarní. Obec má multifunkčný štadión "Estadio de Hanga Roa", ktorý je základňou futbalového klubu "Easter Island national football team".

</doc>
<doc id="662937" title="Košická futbalová aréna" url="https://sk.wikipedia.org/wiki?curid=662937">
Košická futbalová aréna

Košická futbalová aréna (skrátene KFA), je viacúčelový štadión v Košiciach. Štadión má kapacitu 5 836 osôb a bol dokončený v januári 2021.
Priebeh výstavby.
Celá stavba je rozdelená do troch etáp. Ešte zo začiatku roka 2018, bolo rozhodnuté, že ako zhotoviteľ stavby bude skupina dodávateľov "AVA-stav" z Galanty a "OHL ŽS SK" z Bratislavy. V rámci prvej etapy bol vypracovaný projekt pre stavebné povolenie, realizačný projekt a boli zabezpečené príslušné stavebné povolenia a stavebné práce pre sfunkčnenie štadióna. Všetky 3 etapy mali spolu stáť 19,47 milióna eur. Ministerstvo školstva, vedy, výskumu a športu Slovenskej republiky dotovalo 4 milióny eur a Ministerstvo financií Slovenskej republiky 8 miliónov eur. 
Po ukončení prvej etapy, Košice získali futbalový štadión kategórie UEFA 3. Následne po dostavaní tribún za bránami (druhá a tretia etapa), bude štadión disponovať klasifikáciou kategórie UEFA 4. Prvá etapa bola ukončená v októbri 2020. Druhá a tretia etapa by mala byť ukončená v roku 2022. Cena stavebnej časti sa navýšila na 20,82 miliónov €. Mesto Košice do výstavby plánovalo investovať 12 miliónov €, no nakoniec do projektu investovalo 13,5 milióna eur. Na dokončenie tribún za oboma bránkami je potrebných ďalších 5 miliónov eur, v rámci prvej etapy bol pripravený základ pre montáž zabránkových tribún B a D. Okrem toho je stále potrebných aj 1,6 milióna eur na vnútorné vybavenie štadióna. Po kompletnom dokončení by malo ísť o najlacnejší štadión UEFA 4 v prepočte na jedno sedadlo. Slovenský futbalový zväz ponúkol mestu na dostavanie štadiónu, pôžičku. Kolaudácia štadióna s tribúnamy A a C prebehla v januári 2021.
Vybavenie štadióna.
Štadión bude disponovať vyhrievanou hracou plochou a tréningových ihrísk, kde by mala vyrásť futbalová akadémia. Štadión obsahuje 4 tribúny, A a C už stoja. Tribúny B a D majú pripravené základy no budú dobudované až po vysporiadaní finančných prostredkov. Podzemné podlažie hlavnej tribúny obsahuje šatne pre hráčov, rozhodcov, delegátov, priestory ošetrovne, dopingovej kontroly, tlačovkovú miestnosť aj mix zónu.
Na prvom nadzemnom podlaží sa nachádzajú vstupy, VIP sektor a zázemie pre gastro. Na druhom podlaží sú priestory pre administratívu, novinárov a fotografov. Na treťom TV štúdia, skyboxy, réžia prenosov a velín pre bezpečnosť štadióna. Štvrté podlažie je vyhradené na prístup kameramanov k hlavnej kamerovej plošine. Nad hlavnou tribúnou budú tri plošiny, nad ostatnými po jadna kameramanská plošina.
Akadémia pri KFA.
V areáli štadióna by sa mala v budúcnosti postaviť aj futbalová akadémia, zložená zo štyroch tréningových ihrísk a budovy so šatňami a zázemím. Pôvodne mala byť výstavba akadémie súčasťou tretej etapy výstavby KFA. Po vzájomných rokovaniach medzi mestom Košice, spoločnosťou "Slovak Sport Development" (zastupujúca maďarského investora) a klubom FC Košice došlo k podpísaniu memoranda o porozumení. Plánovanú výstavbu a prevádzku tak bude financovať "Slovak Sport Development". Odhadované náklady sú vo výške 4 miliónov eur.

</doc>
<doc id="662977" title="Ladislav Belás" url="https://sk.wikipedia.org/wiki?curid=662977">
Ladislav Belás

Mons. ThDr. Ladislav Belás (* 22. február 1930, Milochov† 5. január 2021, Nitra) bol slovenský rímskokatolícky kňaz, vysokoškolský pedagóg, historik a bibliotekár.
Životopis.
Narodil sa 22. februára 1930 v obci Milochov (dnes súčasť Považskej Bystrice) ako prvorodený syn robotníka Vincenta Belása a Kataríny, rod. Strhákovej. Školskú dochádzku začal 1. septembra 1936 v miestnej ľudovej škole. Po ukončení prvých piatich ročníkov pokračoval (na návrh miestneho kaplána Floriána Sabu) štúdiom na gymnáziu v Nitre od školského roku 1941/1942. Maturoval 15. júna 1949.
Pokračoval štúdium v Nitre na Vysokej škole bohosloveckej (19491950). Po jej zrušení študoval na Cyrilometodskej bohosloveckej fakulte v Bratislave. Po ukončení štúdia ho vysvätil Ambróz Lazík 21. júna 1953 v dóme svätého Martina v Bratislave za kňaza.
Po vysvätení pôsobil ako kaplán v obci Skalité (19531954, 4 mesiace zastupoval aj chorého kňaza v Belej pri Varíne), po preložení pôsobil v rokoch 19541963 v Čadci a 19631970 ako správca fary v Beluši.
V rámci ďalšieho štúdia spracoval tému, ktorú pod názvom "Vývoj rímskeho misála a jeho povinné zavedenie v Uhorsku so zreteľom na cyrilometodskú tradíciu" obhájil ako dizertačnú prácu a 25. júna 1971 ho promovali na doktora teológie. Po udelení doktorátu sa vracia do Nitry, v rokoch 19711980 pôsobil ako tajomník biskupského úradu, notár cirkevného súdu a prosynodálny examinátor.
V roku 1973 ho pápež Pavol VI. vymenoval za pápežského kaplána (monsignor), stal sa nitrianskym sídelným kanonikom, od roku 1977 katedrálnym archidiakonom a na krátky čas aj správcom farnosti Nitra–Horné mesto. V roku 1979 ho zvolili za člena správneho výboru Spolku svätého Vojtecha, v období 19801985 bol generálnym riaditeľom Ústrednej charity na Slovensku a správcom kostola svätého Ladislava v Bratislave. Následne (19851990) bol šéfredaktorom "Katolíckych novín", správcom farnosti Nitra–Dolné mesto a v rokoch 19851989 riaditeľom biskupského úradu v Nitre. V roku 1990 štát vrátil cirkvi Diecéznu knižnicu a jej správcom bol od 25. januára L. Belás. Od roku 1991 pôsobil ako cirkevný cenzor a odborný asistent pre odbor patrológia (do roku 2005).
Od roku 2017 žil v DSS Promeritae Quieti sv. Svorada v Nitre. Zomrel (po krátkej hospitalizácii) 5. januára 2021 v nitrianskej nemocnici.
Jeho erb vytvoril heraldik Miroslav Glejtek.
Publikačná činnosť.
Ladislav Belás mal výraznú publikačnú činnosť, ktorá bola zameraná na prínos kresťanstva k vzdelaniu a kultúre na Slovensku, kresťanské tradície a významné osobnosti Nitrianskej diecézy. Publikoval v priedikách ako "Duchovný pastier", "Slovenské hlasy z Ríma", "Katolícke noviny", "Duchovní pastýř" či "Slovenské ozveny".

</doc>
<doc id="662979" title="Východoslovenská televízia" url="https://sk.wikipedia.org/wiki?curid=662979">
Východoslovenská televízia

Východoslovenská televízia (skrátene VSTV), bola slovenská regionálna televízia vysielajúca z Košíc. Zameriavala sa na región východného Slovenska. Východoslovenská televízia vznikla 5. apríla 2016 a licenciu získala v decembri 2016. Vysielala 24 hodín denne so zameraním najmä na spravodajstvo a publicistiku z celého regiónu. Televízia taktiež ponúkala relácie zamerané na módu, lifestyle a hudbu. Vysielanie bolo ukončené v apríli 2021 z finančných dôvodov.
Programová štruktúra.
Nepretržité 24-hodinové vysielanie televízie tvorili viaceré vlastné formáty. Obsiahnuté bolo spravodajstvo, publicistika, dokument, psychológia, životný štýl, hudba, zábavné a diskusné relácie.
Pokrytie.
Televízia bola dostupná programových ponukách nasledujúcich poskytovateľov:
Adresa štúdia.
Kavečianska cesta 1/A,
040 01, Košice

</doc>
<doc id="662987" title="Operón" url="https://sk.wikipedia.org/wiki?curid=662987">
Operón

Operón je funkčná jednotka DNA, ktorá obsahuje niekoľko génov, ktoré ovplyvňuje jediný promótor. Tieto gény sú naraz transkribované do mRNA a buď prebieha translácia všetkých génov zároveň, alebo je mRNA štiepená (prebieha zostrih - splicing) na monocistrónové mRNA a translácia prebieha pre každý gén separátne, teda vznikajú úseky mRNA kódujúce len jeden gén. To znamená, že gény v operóne sú exprimované buď všetky naraz, alebo ani jeden. Viacero génov musí byť kotranskribovaných, aby úsek mohol byť nazvaný operónom.
Pôvodne sa predpokladalo, že operóny existujú len v prokaryotoch (ktoré zahŕňajú i organely ako plastidy odvodené z baktérií), ale od objavu prvých operónov v eukaryotoch na začiatku 90. rokov 20. storočiam sa postupne objavovali ďalšie dôkazy poukazujúce na to, že operóny sú bežnejšie, než sa dovtedy predpokladalo. Všeobecne platí, že expresia prokaryotických operónov vedie k tvorbe polycistrónových mRNA, zatiaľ čo eukaryotické operóny vedú k tvorbe monocistrónových mRNA.
Operóny existujú i u bakteriofágov. Napríklad fág T7 má dva operóny. Prvý z nich kóduje rôzne produkty, napríklad špeciálnu T7 RNA polymerázu, ktorá sa môže viazať na a transkribovať druhý operón. Druhý operón obsahuje lyzujúci gén, ktorý vedie k rozpadu bunky.
"lac" operón.
Najbežnejším príkladom operónu je "lac" operón. Jedná sa o operón, ktorý obsahuje promótor, operátor a tri gény - "lacZ," "lacY" a "lacA". Vyskytuje sa napríklad u "E. coli" a mnohých iných baktérií črevnej mikroflóry. Tieto tri gény umožňujú mikroorganizmom tráviť laktózu:

</doc>
<doc id="663009" title="Zoznam častí seriálu Rodinné prípady" url="https://sk.wikipedia.org/wiki?curid=663009">
Zoznam častí seriálu Rodinné prípady

Rodinné prípady je slovenský seriál, ktorý mal premiéru v pondelok 17. decembra 2012 na TV Markíza. Seriál bol prerušený po jednej časti a pokračuje až od 20. januára 2014.
Časti.
9. séria.
1.
Medzi nebom a zemou 
14. Jún 2021
2.
Rodina je na prvom mieste
15. Jún 2021
3.
Biznis
16. Jún 2021
4. 
Zmrazené dedičstvo
17. Jún 2021
5.
Dvakrát do tej istej rieky
18. Jún 2021
6.
Výpomoc
21. Jún 2021
7.
Sesternica
22. Jún 2021
8.
Mamy a tety
23. Jún 2021
9.
Podoby lásky
24. Jún 2021

</doc>
<doc id="663010" title="Vachotovice" url="https://sk.wikipedia.org/wiki?curid=663010">
Vachotovice

Vachotovice sú zaniknutá obec, v súčasnosti sa nachádzajúca v katastri obce Blažovce v okrese Turčianske Teplice, južne od nej pri moste cez Čiernu vodu na ceste do Borcovej. Na ortofotomape z 1955 a turistickej mape z roku 1952 ešte vidno pozostatky sídla, v súčasnosti tu však už žiadne domy nie sú.
História.
Osada sa prvý krát spomína v roku 1392 ako "Vahotfolua", v roku 1504 ako "Wachotowytz" , 1773 ako "Vachotfalva, Vahotfalva, Wachotowicze", 1786 ako "Wachotfalwa, Wachotowce", 1863 ako "Vahotfalu". Volá sa podľa predka Bodovcov z Bodovíc - Vahoya, spomínaného v roku 1258. V roku 1663 tu vyhorela kúria. V roku 1715 sa obec spomína ako celkom opustená, od roku 1785 ako samota obývaná rodom Vachotovcov, ktorí tu žili v jednom dome. Naposledy sa ako kuriálna obec spomína v roku 1863, neskôr už len ako súčasť Blažoviec (na prítomnosť kuriálnej osady upozorňuje pravdepodobne korunka v erbe Blažoviec). V roku 1952 sa na mape v tejto lokalite uvádza už len salaš.
Obyvateľstvo.
Vývoj počtu obyvateľov od roku 1715 po 1828 (na základe dostupných údajov) vyjadruje nasledovný graf:

</doc>
<doc id="663011" title="Ara zelenokrídla" url="https://sk.wikipedia.org/wiki?curid=663011">
Ara zelenokrídla

Ara zelenokrídla ("Ara chloropterus") je veľký, pestro sfarbený papagáj a jeden z najväčších a najrozšírenejších ár patriaci do rodu Ara.
Popis.
Nápadný, až 100 cm veľký vták s rozpätím krídel okolo 125 cm a hmotnosťou nad 1 kg. Rovnako ako ostatné ary má nápadne sfarbené štíhle telo, nápadne dlhý chvost a silný zobák. Má červené brucho, lopatky a hlavu s bielou kožou na tvári, okolie nad chvostom svetlo modré, chrbát a krídla s temne zeleným sfarbením. Samec aj samica sú sfarbení rovnako, mladé vtáky sa podobajú dospelým, ale majú kratší chvost. Vo voľnej prírode býva veľmi často zamieňaný s podobnou arou arakangou ("Ara macao"), v jej spoločnosti sa bežne zdržuje.
Rozšírenie.
Vyskytuje sa vo veľkom množstve v tropických lesoch na v severnej a strednej časti Južnej Ameriky. Celá juhoamerická populácia nebola zatiaľ vyčíslená, ale odhaduje sa že žije na ploche väčšej ako 8 100 000 km2. V súčasnej dobe pre aru zelenokrídlu predstavuje najväčšiu hrozbu ničenie jeho prirodzeného biotopu, zabíjanie dospelých vtákov pre mäso a perie a vyberanie mláďat z hniezd pre domáci chov.
Pre svoje výrazné sfarbené perie býva tento vták súčasťou súkromných chovov, a to napriek skutočnosti, že jeho odchov je relatívne náročný, z dôvodu jeho častého a prenikavého kriku. Na Slovensku je chovaný v Zoo Bojnice.
Ekológia.
Žije v pároch alebo v kŕdľoch, často sa mieša s kŕdľami ostatných druhov ár. Dospelé vtáky sa medzi sebou dorozumievajú hlučnými škrekmi, vďaka ktorým môžeme ich prítomnosť spozorovať aj na dlhšiu vzdialenosť. Je veľmi dobrým letcom, ale väčšinou nepodniká žiadne dlhé výpravy.
Živí sa semenami, plodmi, kvetmi a orechmi, ich tvrdú škrupinku dokáže ľahko zdolať vďaka veľmi silnému zobáku, ktorý dokáže pri pevnom stisku rozlomiť na polovicu aj násadu od metlu. Z dôvodu potravinovej konkurencie sa živí aj nezrelými plodmi a rastlinami, ktoré sa chemicky postrekujú proti okusovaniu. Pred otravou sa potom bráni jedením zeminy, ktorá v jeho žalúdku pôsobí ako protijed.
Ročne kladie väčšinou 3 vajíčka, na ktorých sedí 23–27 dní. Mláďatá, o ktorá sa starajú obaja rodičia, opúšťajú hniezdo asi po 12 týždňoch. Pohlavnú dospelosť ara zelenokrídla dosahuje v 8. roku života a pri dobrých podmienkach v zajatí sa môže dožiť až 70–80 rokov .

</doc>
<doc id="663012" title="Dikarboxylová kyselina" url="https://sk.wikipedia.org/wiki?curid=663012">
Dikarboxylová kyselina

Dikarboxylové kyseliny sú organické zlúčeniny, ktoré majú dve karboxylové skupiny. Všeobecne sa dajú zapísať ako HO2C−R−CO2H, kde R môže byť alifatický alebo aromatický zvyšok. Všeobecne vykazujú podobné vlastnosti, ako monokarboxylové kyseliny. Dikarboxylové kyseliny sa využívajú pri tvorbe kopolymérov ako sú polyamidy alebo polyestery. Najbežnejšie používanou dikarboxylovou kyselinou je kyselina adipová, z ktorej sa vyrába nylon.
Najjednoduchšou dikarboxylovou kyselinou je kyselina šťaveľová (oxalát). Jej vzorec je HOOC-COOH a skladá sa len z dvoch karboxylových skupín.
Medzi dôležité substituované dikarboxylové kyseliny patria aminokyseliny kyselina asparágová (aspartát) a kyselina glutámová (glutamát), ktoré sú dôležitou súčasťou mnohých bielkovín a enzýmov. Podobne dôležité sú napríklad kyselina fumarová (fumarát), jablčná (malát) alebo oxaloctová, ktoré vystupujú ako medziprodukty v Krebsovom cykle.

</doc>
<doc id="663019" title="Tepláreň Košice" url="https://sk.wikipedia.org/wiki?curid=663019">
Tepláreň Košice

Tepláreň Košice (skrátene TEKO), je spoločnosť vyrábajúca a distribujúca teplo vo forme horúcej vody a pary v Košiciach. Patrí medzi najväčších výrobcov tepla na Slovensku. Hlavným odberateľom tepla je "Tepelné hospodárstvo, s.r.o." (TEHO). Prostredníctvom TEHO, tepláreň zásobuje až 78 000 košických domácností. Medzi iných odberateľov patrí aj Steel Aréna, Univerzitná nemocnica Louisa Pasteura, Technická univerzita, Univerzita Pavla Jozefa Šafárika aj viaceré významné obchodné centrá.
Tepláreň Košice taktiež produkuje elektrickú energiu a zároveň poskytuje služby a regulačnú elektrinu pre potreby elektrizačnej sústavy Slovenska. Hlavnými odberateľmi elektrickej energie sú spoločnosti Východoslovenská distribučná, a. s. a "Slovenská elektrizačná prenosová sústava, a. s."
Z celkového ročného odberu tepla 715 771 MWh za rok 2019 tvoria domácnosti 63 % a 37 % tvoria ostatní odberatelia. Do projektov ekologizácie, obnovy výrobných zariadení a rozvodov, investovala tepláreň v rokoch 2005 – 2017, až 125 miliónov €.
Podľa rebríčka "Transparency International Slovensko", sa za rok 2019 stala Tepláreň Košice najtransperentnejšou verejnou spoločnosťou, V hodnotneí získala 89 percent a ako jediná rating A+.
História.
Teplárenský systém sa pripravoval už v roku 1950. Po výstavbe "Východoslovenských železiarní" (dnešný U. S. Steel) v roku 1959 sa systém stal skutočnosťou. V januári 1960 odsúhlasilo vtedajšie "Ministerstvo palív a energetiky" oficiálnu realizáciu projektu. Prvotné práce zahŕňali najmä koplexné riešenie teplofikácie, s využitím dodávky tepla z existujúcej turbocentrály pri budove VSE a kotolní v mestskej časti Západ. Zároveň sa pripravovala aj výstavba mestskej teplárne v lokalite "Nižné Kapustníky". Provizorné tepelné zdroje v tej dobe predstavovali výkon 67,6 MW. Kotolne boli parné, no rozvody na sídlisku boli horúcovodné. Z tohto dôvodu vznikla pri kotolniach kaskádová zmiešavacia stanica, do ktorej ústili dve parné potrubia. Prvú dodávku tepla priniesol tento systém dňa 17. septembra 1963.
Výstavba teplárne.
Výstavba teplárne sa začala v máji 1962. Technologické vybavenie bolo tvorené dvoma parnými kotlami (160 t/h) s tepelným výkonom 217 MW, dva horúcovodné kotly (50 Gcal/h) s výkonom 116 MW a jeden kondenzačno-odberový turbogenerátor s výkonom 55 MW. Palivom v teplárni bol z počiatku antracit a neskôr zemný plyn. Historicky prvé teplo dodala novovzniknutá tepláreň 24. novembra 1967. Turbogenerátor bol prifázovaný v júni 1968. Neskôr boli provizórne zdroje tepla úplne odstavené a pôvodný parný rozvod sa začal prevádzkovať ako horúcovodný. Súbežne zo vznikom teplárne sa budovali aj tepelné rozvody.

</doc>
<doc id="663022" title="Nikotínové vrecúška" url="https://sk.wikipedia.org/wiki?curid=663022">
Nikotínové vrecúška

Nikotínové vrecúška sú výrobky bez tabaku obsahujúce nikotín, ktorý sa do tela dostáva orálne, spravidla umiestnením pod hornú či dolnú peru. Ide o alternatívu fajčenia. Okrem nikotínu tiež obsahujú vodu, vlákna celulózy, arómu, zvýrazňovače chuti, xylitol, zahusťovadlá, umelé sladidlá, salmiak, regulátory kyslosti, škrob a ďalšie konzervačné látky. Bežne sa predávajú v plastovom puzdre v tvare puku, ktorý je vybavený priehradkou pre použité vrecúška. Pomerne populárne sú v Dánsku, Rusku a Švédsku, ich obľuba rastie aj v Česku.
Zdravotné riziká.
Nikotín vyskytujúci sa vo vrecúškach môže rovnako ako u iných nikotínových produktov vyvolávať nežiaduce účinky ako napríklad:
Český vojenský psychológ Michal Kříž upozorňuje, že na nikotínových vrecúškach môže vzniknúť závislosť. Taktiež tvrdí, že nikotínové vrecúška môžu byť „cestou“ k iným drogám, napríklad marihuane.

</doc>
<doc id="663023" title="Predejakulát" url="https://sk.wikipedia.org/wiki?curid=663023">
Predejakulát

Predejakulát (taktiež predsemenná tekutina, Cowperova tekutina či ľudovo kvapka lásky) je viskózna bezfarebná tekutina vylučovaná z mužskej močovej trubice, počas toho, ako je muž sexuálne vzrušený, a pred tým, ako nakoniec dosiahne orgazmus a vypudí spermie počas ejakulácie.
Tvorba.
Predejakulačná tekutina je vylučovaná Cowperovými žľazami, ktorých cieľom je zmiešať sa so semenom, aby zaručili vyššie prežitie spermií.
Funkcia.
Predejakulát slúži na lubrikáciu počas sexuálneho styku, uľahčuje pohlavný styk (podobne ako vaginálne výlučky u žien), ale tiež pohyb predkožky po žaludi. Jeho ďalšou funkciou je tiež ochrana spermií pred kyslosťou v pošve a zvyškami moču v močovej trubici. Má tiež vlastnosti imunodeficiencie a hrá úlohu pri koagulácii spermií.
Množstvo.
Predejakulačná tekutina sa vylučuje v rôznych množstvách v závislosti od jednotlivca: niektorí ho nevyrábajú vôbec, iní až do 5 mililitrov.
V ojedinelých prípadoch ich môže jednotlivec vyprodukovať príliš veľa, čo môže byť príčinou rozpakov alebo podráždenia. Niekoľko prípadových štúdií naznačilo uspokojivé výsledky u týchto jedincov liečených inhibítorom 5-alfa reduktázy, ako ajfinasteridom.
Prítomnosť spermií.
Existuje mylná predstava, pravdepodobne z "", ktorú napísali Masters and Johnson v roku 1966, podľa ktorej tekutina pred ejakuláciou obsahuje semeno, a je preto príčinou nízkej spoľahlivosti prerušeného pohlavného styku ako antikoncepčnej metódy.
Napriek tomu, že sa na túto tému neuskutočnili žiadne rozsiahle štúdie, menšie štúdie majú tendenciu dokazovať opak. V skutočnosti z testovaných vzoriek tekutín pred ejakuláciou väčšina neobsahovala spermie a ostatné neobsahovali dostatok spermy na vyvolanie tehotenstva. Tehotenstvá, ktoré sa pozorujú napriek praxi prerušovaného pohlavného styku, a to dokonca dokonale, sa preto nedajú pripísať prítomnosti spermií v predejakulačnej tekutine, ale skôr spermiám zostávajúcim v močovej trubici po nedávnej ejakulácii a strhávaných predejakulátom alebo semenom, ktoré prišlo náhodne do kontaktu s vulvou.
Podľa iných štúdií však môže predejakulačná tekutina obsahovať značný podiel pohyblivých spermií, ako to uvádza vedecká štúdia z roku 2010, podľa ktorej sa až v 37% prípadov nachádzali spermie v predejakulačnej tekutine.
Prenos chorôb.
Predejakulačná tekutina má schopnosť prenášať baktérie, vírusy a iné patogény, z toho dôvodu je vhodné používať počas sexuálneho styku kondóm a pravidelne sa nechať testovať.
HIV.
Niektoré štúdie preukázali prítomnosť HIV v predejakulačnej tekutine ľudí s HIV, ktorí môžu infikovať sexuálneho partnera. Užívanie antiretrovirálnych liečiv znižuje riziko prenosu HIV o 44%. 
Iné choroby.
Podľa iných štúdií môže byť predejakulát zdrojom aj iných sexuálne prenosných chorôb, ako sú chlamýdie, kvapavka či hepatitída typu B.
Náboženské aspekty.
V sunnitskom islame sa predejakulát nazýva "madhy" a po jeho vylúčení je veriaci povinný rituálne si umyť celý penis a vyčistiť vodou časti odevu, ktoré s ním prišli do kontaktu (ide len o miernejšiu formu očisťovania, tzv. "wudu", nie závažnejšiu formu "ghusl", ktorá je vyžadovaná po vylúčení semena).
V iných náboženstvách nie je predejakulátu pripisovaný význam.

</doc>
<doc id="663040" title="Thomas Pesendorfer" url="https://sk.wikipedia.org/wiki?curid=663040">
Thomas Pesendorfer

Thomas Pesendorfer (* 20. február 1952, Marchtrenk, Rakúsko) je rakúsky rytec a návrhár mincí. Podpis: TP.
Thomas Pesendorfer je rakúskym rytcom, ktorý dlho pôsobil ako hlavný rytec v Rakúskej mincovni. Navrhol veľké množstvo známych mincí, napríklad 20 šilingovú mincu s portrétom Josepha Haydna. Jeho najúspešnejším dielom je dizajn svetoznámej investičnej mince Viedenská filharmónia.
Štúdium a kariéra.
Thomas Pesendorfer sa pôvodne chcel stať sochárom, vtedajšia situácia jeho rodiny mu však štúdium sochárstva neumožňovala. Nakoniec sa rozhodol navštevovať vysokú školu kovového dizajnu v Steyri, kde sa naučil techniku gravírovania.
Svoju kreativitu objavil a rozvíjal predovšetkým v remeselnej dielni svojho otca, kde často kreslil, modeloval a bez obmedzení navrhoval a realizoval svoje nápady.
Ako 20-ročný absolvoval učňovský kurz v Rakúskej mincovni. A keď dostal možnosť uchádzať sa o miesto rytca v Rakúskej mincovni, tak dlho neváhal. V roku 1982 sa jeho prvým dizajnom stala 20 šilingová minca s portrétom hudobného skladateľa Josepha Haydna.
V roku 1989 rakúska Národná banka poverila gravírovacie oddelenie Rakúskej mincovne, aby navrhlo mincu ako zlatý investičný produkt. Thomas Pesendorfer prišiel s návrhom vytvoriť zlatú investičnú mincu s motívom orchestru Viedenskej filharmónie.
Táto minca zožala celosvetový úspech medzi investormi a zberateľmi z celého sveta, a veľkej popularite sa teší až do dnes. Minca mala pôvodne len dve veľkosti: s objemom jednej unce a s objemom štvrť unce. Dnes je táto zlatá investičná minca známa v mnohých ďalších veľkostných variantoch. Okrem jej zlatej verzie existuje aj jej strieborný a platinový variant s dizajnom viedenskej filharmónie, ktorý navrhol Thomas Pesendorfer.
V roku 1993 vtedajší hlavný rytec Rakúskej mincovne odišiel do dôchodku a Thomas Pesendorfer bol ustanovený za jeho nástupcu.

</doc>
<doc id="663042" title="KOSIT" url="https://sk.wikipedia.org/wiki?curid=663042">
KOSIT

KOSIT (obchodné meno: KOSIT, a.s.), je spoločnosť zaoberajúca sa zberom a spracovaním odpadu. Spoločnosť vlastní jedno zariadenie na energetické využitie odpadov, má 13 dcérskych spoločností a zamestnáva 700 pracovníkov. Svoje služby poskytuje 220 komunálnym zákazníkom a zhruba 2000 podnikateľským subjektom.
Podnik prevádzkuje 26 tisíc kontajnerov, 242 áut a zhodnotí 195 000 ton odpadu ročne. Ďalej vyprodukuje maximálne 48 000 MWh elektrickej energie, ktorá slúži pre 20 000 domácností. V zime zabezpečuje vykurovanie pre 2 400 domácností.
Kompetencie a charakteristika.
Spoločnosť spravuje okrem odpadového hospodárstva aj časť správy zelene a zimnú údržbu komunikácií v Košiciach. Celkovo patrí do správy spoločnosti viac ako 657 kilometrov komunikácií. Na údržbu ciest mala spoločnosť v roku 2020 vyhradených 3,4 milióna €.
V roku 2017 spoločnosť zhodnotila vyše 223 000 ton odpadu. Z odpadu prostredníctvom zariadenia na energetické zhodnocovanie odpadov, vyprodukovala 45 GWh elektrickej energie a 150 000 GJ tepla. Týmto spôsobom spoločnosť dodala teplo pre viac ako 2 400 domácností, a elektrickú energiu pre 19 200 domácností.
V septembri 2018 bola spoločnosť zaradená do "Združenia európskych spaľovní odpadu" (CEWEP). KOSIT sa tak stal prvým členom tohto združenia, pochádzajúcim zo Slovenska.
V júni 2018 v súvislosti so znížením množstva skládkovaného odpadu vyplývala pre všetky mestá povinnosť zabezpečiť obyvateľom kompostovacie zásobníky. Po zmene "Všeobecne záväzného nariadenie mesta Košice č. 168", sa začalo z projektom, ktorý umožňuje vlastníkom rodinných domov, požiadať si o bezplatný kompostér. Dodávateľom kompostérov sa stala spoločnosť KOSIT.
Zberné dvory.
KOSIT v Košiciach prevádzkuje šesť zberných dvorov, v týchto mestských častiach: Juh, Západ, Staré Mesto, Ťahanovce, Šaca a Nad jazerom.

</doc>
<doc id="663045" title="Elsa Lanchesterová" url="https://sk.wikipedia.org/wiki?curid=663045">
Elsa Lanchesterová

Elsa Lanchesterová (* 28. október 1902, Londýn, Spojené kráľovstvo † 26. december 1986, Los Angeles, Kalifornia, USA) bola anglická herečka s dlhoročnou kariérou v divadle, filme a televízii.
Detstvo a mladosť.
Jej matka bola anglická feministka, socialistka a sufražetka Edith Lanchester a otec James Sullivan. Lanchesterová mala staršieho brata Walda.
Lanchesterová študovala v Paríži u Isadory Duncan. Keď bolo jej štúdium prerušené z dôvodu prvej svetovej vojny, vrátila sa späť do Veľkej Británie. Po prvej svetovej vojne založila Lanchesterová Detské divadlo a neskôr sa jej podarilo založiť kabaret.
Kariéra.
Jej úspechy v kabarete viedli k tomu, že získala niekoľko divadelných ponúk. Jej prvá divadelná rola bola v inscenácii "Mr. Prohack". Objavila sa v niekoľkých britských filmoch v menších úlohách. V rokoch 1935 sa objavila vo filmoch ako "David Copperfield" a "Naughty Marietta". V rovnakom roku bola obsadená do jej najznámejšej roly, vo filme "Frankensteinova nevesta".
V roku 1941 hrala vo filme "Ladies in Retirent". Jej hereckým manželom vo filme, bol Charles Laughton, s ktorým tvorila manželský pár aj v skutočnosti. V roku 1944 sa objavila v dramatickom filme "Passport to Destiny", s tematikou druhej svetovej vojny. V roku 1947 si zahrala jednu z vedľajších úloh vo filme "The Bishop's Wife". S herečkou Lorettou Young sa stretla aj v roku 1949, pri natáčaní filmu "Come to the Stable", kde za svoj herecký výkon bola Lanchesterová nominovaná na Academy Awards. Menšiu rolu získala aj vo filme "Frenchie" z roku 1950, kde stávrnila cestovateľskú spoločníčku Shelley Winters.
Začiatkom 50. rokoch účinkovala tiež v niekoľkých divadelných predstaveniach v divadle Turnabout, v Hollywoode. V roku 1957 bola obsadená do vedľajšej úlohy vo filme "Witness for the Prosecution", po boku svojho manžela Charlesa Laughtona či Marlene Dietrich. Spolu s Laughtonom získala nomináciu na Academy Awards ale ani jeden nevyhral. Za to, Lanchesterová získala ocenenie Zlatý glóbus, v kategórií Najlepšia herečka vo vedľajšej úlohe. O rok neskôr stvárnila čarodejnicu vo filme "Bell, Book and Candle". Jej hereckými kolegami vo filme bol James Stewart, Jack Lemmon či Kim Novak. Dej filmu je založený podľa divadelnej hry Johna Van Drutera.
Objavila sa tiež vo filmoch ako "Mary Poppins" (1964), "That Darn Cat!" (1965), "Elvis: Easy Come, Easy Go" (1967) či "Arnold" (1973). Jej posledným veľkým filmom bol film "Murder by Death" z roku 1976. Jej posledný film natočila v roku 1980, s názvom "Die Laughing".
Osobný život.
Od roku 1929 bola vydatá za herca Charlesa Laughtona. Laughton nečakane zomrel na rakovinu obličiek v roku 1962. Ich manželstvo bolo bezdetné, ktorého dôvodom podľa Lanchesterovej autobiografie s názvom "Elsa Lanchester Herself", mala byť homosexualita jej manžela. Tieto tvrdenia spochybnila herečka Maureen O'Hara, ktorá tvrdila že skutočným dôvodom mali byť potraty Lanchesterovej.
Lanchesterová bola ateistka a demokratka. Spolu s Laughtonom podporovali kampaň Adlaia Stevensona počas prezidentských volieb v roku 1952.
Úmrtie.
Krátko po vydaní autobiografie sa Lanchesterovej zdravotne prihoršilo. Utrpela dve mozgové príhody a bola pripútaná na lôžko. Zomrela 26. decembra 1986 v Los Angeles v Kalifornii. Jej telo bolo spopolnené 5. januára a popol bol rozptýlený po Tichom oceáne.

</doc>
<doc id="663050" title="Alkaptonúria" url="https://sk.wikipedia.org/wiki?curid=663050">
Alkaptonúria

Alkaptonúria (skrátene aj AU alebo AKU, prenesene aj „choroba čiernych kostí“) je dedičné ochorenie, spôsobené rôznymi defektami na géne GHO (gén kódujúci enzým homogéntizát-1,2-dioxidáza) a z toho vyplývajúcimi poruchami metabolizmu tyrozínu. Prejavuje sa ukladaním kyseliny homogentizovej a jej oxidačného polyméru (tzv. alkapton – odtiaľ názov ochorenia) do spojivových tkanív tela, čo spôsobuje ich čierne sfarbenie – ochronóza. Vo svetovej populácii sa vyskytuje s prevalenciou 1:100 000 – 1:1 000 000, no na Slovensku a v Dominikánskej republike má najvyššiu prevalenciu na svete, odhadovanú až na 1:19 000.
Príčina ochorenia.
Ochorenie je dedičné a dedí sa autozómovo recesívnym typom dedičnosti. Príčinou je niektorá z mutácií na géne GHO, ktorý sa nachádza na proximálnom úseku dlhého ramena chromozómu 3 (3q13) a kóduje enzým homogéntizát-1,2-dioxidáza. Tento gén má dĺžku 55 kb a skladá sa zo 14 exónov a 13 intrónov. Mutácie spôsobujúce alkaptonúriu môžu byť rôzne, u slovenských rodín sa pozorovalo 10 rôznych typov mutácií, z toho najviac substitúcií a delécií.
V dôsledku chýbania enzýmu homogéntizát-1,2-dioxidáza sa v spojivových tkanivách hromadí kyselina homogentizová a jej oxidačný polymér (alkapton). Tie vznikajú ako medziprodukt rozkladu tyrozínu a fenylalanínu v tele.
Symptómy.
Do dosiahnutia 20. až 30. roku života sa ochorenie prejavuje len málo symptómami, z nich najvýraznejším je tmavý moč a tmavé sfarbenie ušnej chrupavky a ušníc (tieto dva znaky slúžia aj na skorú diagnostiku). Od 40. roku života sa symptómy postupne zhoršujú, najčastejšie prejavy sú obličkové kamene, problémy s pohybovým ústrojenstvom (hlavne zaťažené kĺby a progresívne sa zhoršujúca kyfóza alebo skolióza), ktoré postupne môžu prejsť až ku celkovej invalidite (ochronotická artropatia). Sú známe aj problémy so srdcom, oslabenie šliach, osteopénia, prostatové kamene Ochorenie nespôsobuje mentálnu retardáciu a neovplyvňuje ani dĺžku života. 
Výskyt.
Na svete sa toto ochorenie vyskytuje s neznámou prevalenciou, no odhaduje sa medzi 1:100 000 a 1:1 000 000. Regióny s vyšším výskytom ochorenia sú napríklad Wales (1:44 800), Dominikánska republika a Slovensko (1:19 000). Na Slovensku nesie prvenstvo región Kysuce, nakoľko v hornatých oblastiach sa komunity často izolovali a dochádzalo k príbuzenským manželstvám, pri ktorých sa frekvencia defektných alel v populácii zvyšuje. 
Liečba.
V súčasnosti sa alkaptonurikom poskytuje najmä paliatívna starostlivosť (zmiernenie bolestí), no zvažuje sa použitie niektorých liečiv (nitinizón). 

</doc>
<doc id="663053" title="Ryan Martin Bradshaw" url="https://sk.wikipedia.org/wiki?curid=663053">
Ryan Martin Bradshaw

Ryan Martin Bradshaw (* 29. november 2006, Hainburg an der Donau) je slovensko-austrálsky detský hudobný virtuóz a klavirista. Od februára 2021 je prvým rezidenčným sólistom Symfonického orchestra Slovenského rozhlasu (SOSR). Je víťazom viacerých detských hudobných súťaží.
Životopis.
Bradshaw sa narodil v roku 2006 v rakúskom Hainburgu ako dieťa austrálskeho otca a slovenskej matky Patricie Bradshaw, žije v Bratislave. Je pravnukom herca Martina Gregora. Na klavír začal hrať ako šesťročný a od ôsmich rokov hráva s orchestrom. Navštevuje British International School Bratislava. Od roku 2016 je tiež žiakom viedenskej Universität für Musik und darstellende Kunst v triede profesora Vladimira Kharina pre mimoriadne nadané deti.

</doc>
<doc id="663059" title="Falošná správa" url="https://sk.wikipedia.org/wiki?curid=663059">
Falošná správa

Falošná správa (iné názvy: fejková správa, fake news; angl. "fake news" [v angličtine je news pomnožné podst. meno]) sú nepravdivé alebo zavádzajúce informácie zverejňované ako správa. 
Cieľom falošnej správy môže byť napríklad poškodiť reputáciu fyzickej či právnickej osoby alebo získať príjmy z reklamy. 
V minulosti boli falošné správy bežné v tlači, najmä v bulvárnej tlači. Frekvencia falošných správ sa zvyšovala s rozmachom sociálnych médií, najmä Facebooku. Údajnými dôvodmi šírenia falošných správ je aj politická polarizácia, postpravdivá (post-truth) politika a postfaktická (post-factual) politika, konfirmačné skreslenie a algoritmy sociálnych médií. Niekedy falošné správy vytvárajú a šíria nepriateľskí zahraniční aktéri, najmä počas volieb. Používanie anonymne hostovaných webových sídiel s falošnými správami sťažuje zisťovanie a stíhanie zdrojov falošných správ z dôvodu urážky na cti či ohovárania. 
Definícia.
Termín "fake news" - falošná správa je neologizmus. V užšom zmysle ide o mediálnu (alebo webovú) správu, ktorá nemá žiadnu oporu vo faktoch, je však prezentovaná ako vecne presná. V širšom zmysle pojem zahŕňa aj rôzne zavádzajúce správy, polopravdy, dezinformácie a podobne. V niektorých definíciách falošné správy zahŕňajú aj satirické články, ktoré sú nesprávne interpretované ako pravdivé a články, ktoré používajú senzáciechtivé alebo clickbaitové nadpisy, ktoré odporujú textu správy.
Mediálny bádateľ Nolan Higdon tvrdí, že definícia falošných správ sa používa príliš úzko len na označenie vybraných médií a politických ideológií. Podľa neho je falošná správa v skutočnosti „nepravdivý alebo zavádzajúci obsah prezentovaný ako [mediálna] správa a komunikovaný vo formátoch v oblasti hovorenej, písanej, tlačenej, elektronickej a digitálnej komunikácie“.
Typy.
Claire Wardlová z "First Draft News" identifikovala sedem typov falošných správ:
Niekoľko typov falošných správ z iného hľadiska:

</doc>
<doc id="663062" title="Larry James Kulick" url="https://sk.wikipedia.org/wiki?curid=663062">
Larry James Kulick

Larry James Kulick (* 24. február 1966, Natrona Heights, Pensylvánia, USA) je americký rímskokatolícky diecézny biskup diecézy Greensburg v štáte Pensylvánia v USA.
Zo života.
Narodil sa 24. februára 1966 rodičom, otcovi Larrymu J. Kulickovi staršiemu a matke Myrne Dolores Coleman Kulickovej.
Za kňaza bol vysvätený 16. mája 1992. 
V roku 2012 dosiahol licenciát z kánonického práva na Americkej katolíckej univerzite. 
Dňa 21. mája 2014 mu bol udelený titul monsignor, kedy sa stal zároveň aj generálnym vikárom diecézy Greensburg. 
Dňa 15. septembra 2020 bol menovaný za apoštolského administrátora sede vacante v Greensburg.
Dňa 18. decembra 2020 bol pápežom Františkom menovaný za šiesteho diecézneho biskupa diecézy Greensburg. Biskupskú konsekráciu prijal dňa 11. februára 2021 v Katedrále Najsvätejšej sviatostí v Greensburgu. Za biskupa ho vysvätil filadelfský arcibiskup metropolita Nelson Pérez. Spolusvätiteľmi boli biskup z Clevelandu Edward Charles Malesic a jeho predchodca emeritný biskup Lawrence Eugene Brandt . 
V jeho biskupskom erbe sa nachádza aj slovenský znak dvojkríža, keďže biskup Kulick má korene zo Slovenska. Jeho starí rodičia pochádzajú z Novej Bystrice a Starej Bystrice na Kysuciach, ktorí neskôr emigrovali na americký kontinent. Biskupským mottom sú slová "Kristus je Pravda - Christus Est Veritas".

</doc>
<doc id="663064" title="Nová Cvernovka" url="https://sk.wikipedia.org/wiki?curid=663064">
Nová Cvernovka

Nová Cvernovka je kultúrne a kreatívne centrum, ktoré spravuje Nadácia Cvernovka.
Nachádza sa v priestoroch bývalej Strednej priemyselnej školy chemickej na predmestí Bratislavy. Okrem multifunkčných priestorov, vonkajšej terasy, pódia, komunitnej záhrady, verejného parku, detského ihriska a verejnej knižnice tu sídli vyše 120 umeleckých a tvorivých ateliérov. Areál poskytuje široké spektrum kultúrnych a vzdelávacích programov z oblasti hudby, výtvarného umenia, literatúry, filmu, divadla a multižánrových aktivít.
Nová Cvernovka je od roku 2018 členom Antény - siete pre nezávislú kultúru, ktorá spája kultúrne centrá a organizácie, ktoré pôsobia v oblasti profesionálneho nezávislého súčasného umenia a kultúry na Slovensku. Patrí tiež do medzinárodnej siete nezávislých kultúrnych inštitúcií Trans Europe Halles, ktoré fungujú na báze občianskych iniciatív revitalizujúcich prázdne industriálne objekty na priestory pre umenie a kultúrno-sociálne aktivity.

</doc>
<doc id="663066" title="Dom Verena Stamboľana" url="https://sk.wikipedia.org/wiki?curid=663066">
Dom Verena Stamboľana

Dom Verena Stamboľana (),&lt;ref name="https://plovdivtime.bg"&gt;https://plovdivtime.bg&lt;/ref&gt; známy aj ako Dom umelcov v Plovdive (), alebo len Dom umelcov () je meštiansky dom z obdobia bulharského národného obrodenia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dom Verena Stamboľana leží v centrálnej časti mesta Plovdiv v hraniciach architektonicko-historickej rezervácie Starý Plovdiv v juhovýchodnom svahu pahorku Džambaz tepe na ulici „Kiril Nektariev“ () č. 15.
Dejiny a súčasnosť.
Budova bola postavená v 60. rokoch 19. storočia. V 70. a 80. rokoch 20. storočia budova slúžila ako "Dom umelcov v Plovdive" a v tej dobe patrila k hlavným kultúrnym strediskám mesta. V budove ako aj v areáli sa v tomto období konalo veľké množstvo klasických výstav aj plenérov. V priebehu času sa toto kultúrne centrum premenilo z mestského na medzinárodné. Okrem výstavnej úlohy plnilo miesto aj úlohu tvorivého umeleckého centra. Budova bola v tomto období spravovaná "Zväzom bulharských umelcov" (). V roku 1995 bola budova zapísaná na zoznam kultúrnych pamiatok národného významu. Od roku 2010 sa v budove nachádza galerijná stála expozícia diel plovdivského umelca Dimităra Kirova.
Charakteristika.
Typovo predstavuje klasickú symetrickú schému obrodeneckého obytného domu. Budova je dvojposchodová, pričom pod zvýšeným prízemným poschodím sa nachádza ešte pivničná miestnosť. Interiér aj exteriér je bohato zdobený maľbami a drevorezbami. Dominantou hlavného priečelia domu je portikus, tvorený štyrmi drevenými stĺpmi, ktoré sú vo vrchnej časti ukončené celkovo piatimi polkruhovými arkádami. Nad portikom sa nachádza arkierová časť budovy s celkovo piatimi oknami. Skelet budovy je zhotovený prevážne z dreva a lepenky, samotné steny sú však tehlové. Vrchná časť fasády je zakončená oblúkovou tehlovou rímsou, ktorá je zdobená cikcakovitým farebným ornamentom. Dom je postavený v svahu, čo zapríčiňuje, že samotné prízemie domu je pomerne vysoko nad úrovňou ulice. Z ulice tak vedie široké jednoramenné kamenné schodisko na dvor domu. Nad vchodom do dvora sa nachádzajú menšie prístavby s oknami smerujúcimi do ulice.
Samotná budova sa nachádza na konci dvora oproti schodisku vedúcemu na dvor, pričom vstup do budovy sa nachádza pod portikom. Jeho súčasťou je dvojramenné kamenné schodisko, ktoré vedie do vestibulu na prvom poschodí. Vestibul (salón) je obdĺžnikového pôdorysu a zaberá celú centrálnu časť poschodia, pričom sa tiahne po celej dĺžke budovy. Po stranách salónu sa nachádzajú miestnosti, pričom na každej strane sú dve hlavné izby a medzi nimi malé servisné komory. Na konci vestibulu sa nachádza schodisko vedúce na druhé poschodie. Schodisko je najskôr dvojramenné, pričom neskôr sa spojí a pokračuje ako jednoramenné. Vedie do vestibulu (salónu) na druhom poschodí. Vestibul je tak ako na prvom poschodí pomerne úzky (len 3,4 metra), vedie však taktiež po celej dĺžke budovy, pričom je ešte dlhší než salón na prvom poschodí, keďže je predĺžený až do arkierového priestoru nad portikom. Rozmiestnenie izieb na druhom poschodí je symetrické s prvým poschodím. V niektorých miestnostiach sa nachádzajú tzv. alafrangy (alafranga je špecifický výraz pre dekoratívnu niku v interiéri bulharských obrodeneckých domov). 
Stropy salónov a izieb sú tvorené drevenými doskami, pričom na niektorých sa nachádzajú drevené dekorácie. Steny izieb ako aj salónov sú bohato a farebne dekoratívne maľované, pričom sa vyskytujú rôzne motívy. Zdobené maľbami sú aj vonkajšie fasády budovy. Fresky v budove sú vyhotovené v štýle tzv. adrianopolskej maliarskej školy. 
Budova bola reštaurovaná pod vedením architekta Stefana Stamova.
Stála expozícia Dimităra Kirova.
"Stála expozícia Dimităra Kirova" () v budove sídli od roku 2010. Expozícia predstavuje prierez ako etapami, tak aj technikami jeho tvorivej činnosti a sú v rámci nej vystavené najvýznamnejšie a najlepšie diela tohto umelca. Časť expozície sa nachádza aj vo dvore budovy, kde sú predstavené jeho mozaiky na tému "Ľubimi gradove" (, doslova "Obľúbené mestá").
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 4 z roku 1995, pričom ako dôvod ochrany bola uvedená architektonicko-umelecká hodnota budovy. Názov budovy ako je uvedený na zozname kultúrnych pamiatok národného významu je "Kăšta na Veren Stamboľan" (, doslova "Dom Verena Stamboľana").

</doc>
<doc id="663086" title="Norman Holter" url="https://sk.wikipedia.org/wiki?curid=663086">
Norman Holter

Norman Jefferis Holter (* 1. február 1914, Helena† 21. júl 1983, tamže) bol americký fyzik, biológ a vynálezca prenosného zariadenia na zaznamenávanie srdcovej aktivity známej ako Holterovo monitorovanie.
Biografia.
V roku 1937 vyštudoval Kalifornskú univerzitu v Los Angeles, kde získal magisterský titul z chémie a fyziky. Postgraduálne vzdelanie získal na univerzite v Heidelbergu a Chicagskej univerzite. Počas druhej svetovej vojny pôsobil ako hlavný fyzik amerického námorníctva, kde skúmal správanie morských vĺn. V roku 1946 stál v čele vládnej výskumnej skupiny, ktorá testovala atómovú bombu na atole Bikini. Po vojne pokračoval vo službách štátu v Komisii pre atómovú energiu Spojených štátov amerických a v rokoch 1955 až 1956 bol prezidentom Spoločnosti pre nukleárnu medicínu. Po objave svojho monitorovacieho zariadenia sa stal roku 1964 prednášajúcim na Kalifornskej univerzite v San Diegu.
Záľubu našiel vo vede a umení, najmä v sochárstve a jazzu. Za svoje úspechy sa stal vo vedeckom okruhu pomerne populárnym, ale sláva ho, podľa jeho slov, „zaťažovala". Uviedol, že lekári ho raz požiadali o autogram, načo im odpovedal: "O čom to hovoríte?" "Vyzerám ako filmová hviezda?" a ponúkol im pohár vína.
Zomrel vo veku 69 rokov 21. júla 1983 a na jeho pomníku sú vytesané slová jeho manželky - "Jediná vec, ktorú ti nikto nemôže vziať, je to, čo vieš."
Holterovo monitorovanie.
Roku 1947 v Helene Holter zo svojich finančných prostriedkov založil spoločnosť "Holter Research Foundation" a ako jej cieľ stanovil, že zostrojí prenosné zariadenie, ktoré bude monitorovať elektrofyziologické procesy srdca, bez toho aby pacient musel po celú dobu monitorovanie byť na lôžku. Prvé monitorovacie zariadenie zostrojil taktiež roku 1947 a skladalo sa robustného rádiového vysielača EKG a dvoch batérií s hmotnosťou 38 kg.
Technický pokrok v 50. rokoch 20. storočia potom umožnil znížiť hmotnosť zariadenia na 1 kg a zmenšiť jeho rozmery na 19,5 x 9,8 x 4,6 cm. To bolo možné vďaka objavenie a následnej výrobe tranzistorov, ktoré nahradili záznam na záznamová médiá rádiovým prenosom. Holter a jeho spolupracovníci tiež vyvinuli systém prehrávania, ktorý umožňoval zobrazovať zaznamenané EKG na displeji. Začiatkiem 50. rokov navštívil Holterovo laboratórium Paul Dudley White, v tej dobe známy kardiológ. White bol Holterovo prácou šokovaný a predniesol, že tento vynález predĺži milióny životov.
Oficiálne svoju metódu publikoval v roku 1961 vo americkom časopise Science v článku s názvom "Nová metóda pre štúdium srdca" (anglicky "New method for heart studies)," v ktorom zoznámil čitateľa so svojím zariadením. V tej dobe Holterovo monitorovanie využívalo k záznamu činnosti srdca kazety a batérie umožňovali desaťhodinový záznam.
Nový vynález otvoril široké možnosti v medicíne a počet zachránených životov vďaka nemu nemožno spočítať. Holter za svoj objav dostal čestný doktorát na Carrollove univerzite v Montane za vynikajúci prínos pre vedu a roku 1964 získal titul profesora na Kalifornskej univerzite v San Diegu, kde potom aj prednášal.
Po smrti Holtera roku 1983 bol prístroj naďalej vylepšovaný ďalšími skupinami vedcov a lekárov.

</doc>
<doc id="663090" title="Pavol Čekan" url="https://sk.wikipedia.org/wiki?curid=663090">
Pavol Čekan

Pavol Čekan, PhD., B.Sc. (* 25. marec 1979, Prešov) je slovenský vedec pôsobiaci v oblasti molekulárnej biológie, biochémie a onkológie. Podieľal sa na troch patentoch v oblasti výskumu RNA. Študoval na University of Iceland. Pôsobil na americkom Národnom onkologickom inštitúte, súčasti Národného Inštitútu zdravia; Rockefellerovej univerzite v New Yorku a napokon sa stal spolu s Vladimírom Wolfom a Petrom Kiliánom jedným zo zakladateľov vedeckej spoločnosti MultiplexDX, v ktorej v súčasnosti pracuje aj na vývoji testov na ochorenie COVID-19 - typu PCR a LAMP. Časopis Financial Times ho v roku 2017 zaradil medzi 100 východoeurópskych vychádzajúcich hviezd v oblasti technológií.
Je známy vďaka svojmu výskumu v oblasti diagnostiky rakoviny prsníka, jeho diagnostická teória tzv. multiplexingu bola validovaná a odpublikované v roku 2013 v časopise The Journal of Clinical Investigation. Vďaka tejto technológii je možné podiel správne určených diagnóz zvýšiť až na 99 percent. 
Na Slovensku sa stal širšie známym v súvislosti s pandémiou COVID-19 ako výrobca testov, ktoré sa používajú naprieč celým svetom. Patrí medzi vedcov združených v iniciátive Veda pomáha, ktorých prezidentka Zuzana Čaputová často pozýva na stretnutia ohľadom vývoja pandémie na Slovensku. Bol súčasťou delegácie prezidentky na ceste do Vatikánu, kde boli PCR testy vyvinuté vo firme MultiplexDX odovzdané ako dar Svätej Stolici.
Biografia.
Pavol Čekan sa narodil v roku 1979 v Prešove, kde študoval v triede s Ivanom Táslerom na Gymnáziu Jána Adama Raymana, ktoré reprezentoval na chemických olympiádach a korešpondenčných seminároch. V mladosti bol členom folklórnych súborov Rozmarija, Dúbrava a Dúbravienka. Po skončení stredoškolského štúdia sa hlásil na vysokoškolské štúdium medicíny na Slovensku, ale neuspel na prijímacích pohovoroch. Rozhodol sa odísť do zahraničia, rok strávil v Spojenom kráľovstve a potom išiel študovať na Island. Pre ťažkosti s angličtinou a islandčinou, v ktorej boli všetky odborné predmety, si vybral zmenu odboru a na University of Iceland študoval biochémiu. Štúdium biochémie ukončil s titulom Bachelor of Science. Dostal ponuku na doktorandské štúdium v Spojených štátoch a zároveň na Islande.
Po skončení štúdií sa v roku 2009 zamestnal v New Yorku na mieste odborného asistenta na Rokefellerovej univerzite v laboratóriu profesora Thomasa Tuschla. Tam sa venoval RNA biológii, molekulárnej patológii a tiež spolupracoval na vývoji novej patentované diagnostickej metódy.
Roku 2013 začal pracovať v americkom Národnom onkologickom inštitúte ako výskumný pracovník v odbore bunkovej a rakovinovej biológie.
V roku 2016 založil spoločne s Vladimírom Wolfom a Petrom Kiliánom spoločnosť MultiplexDX. Po založení firmy sa vrátil späť na Slovensko.

</doc>
<doc id="663092" title="Perseverance (rover)" url="https://sk.wikipedia.org/wiki?curid=663092">
Perseverance (rover)

Perseverance (slovensky "Vytrvalosť") je rover určený na prieskum kráteru Jezero na Marse, ktorý je súčasťou misie Mars 2020 americkej agentúry NASA. Rover do vesmíru úspešne vyniesla raketa Atlas V 541 z Cape Canaveral Air Force Station na Floride 30. júla 2020 o 7:50 miestneho času (11:50 UTC). Na Marse pristáĺ 18. februára 2021 . Rover pre NASA vyrobilo laboratórium Jet Propulsion Laboratory, ktoré ho aj naďalej ovláda zo svojho riadiaceho strediska. Plánovaná prevádzkyschopnosť rovera je jeden marťanský rok, teda 687 dní.
Perseverance má takmer totožný vzhľad ako jeho predchodca rover Curiosity, ktorý jazdí po povrchu Marsu od augusta 2012. Rover má sedem vedeckých prístrojov, ktoré skúmajú povrch Marsu, ďalej 23 kamier a dva mikrofóny. Rover sprevádza autonómna dvojrotorová helikoptéra Ingenuity (slovensky Vynaliezavosť), ktorá zrealizovala prvý motorový let na inej planéte.
Ciele.
Rover Perseverance má štyri vedecké ciele:

</doc>
<doc id="663093" title="Dom chadžiho Vlasakiho Čochadžijatu" url="https://sk.wikipedia.org/wiki?curid=663093">
Dom chadžiho Vlasakiho Čochadžijatu

Dom chadžiho Vlasakiho Čochadžijatu () je meštiansky dom z konca 18. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dom Verena Stamboľana leží v centrálnej časti mesta Plovdiv v hraniciach architektonicko-historickej rezervácie Starý Plovdiv v západnom svahu pahorku Nebet tepe na ulici „Konstantin Stoilov“ ()´č. 50, pričom leží na rohu ulice.
Dejiny a súčasnosť.
Dom bol postavený koncom 18. storočia pre potreby bohatého plovdivského obchodníka s odevmihadžiho Vlasakiho Čochadžijatu. Dom bol plne reštaurovaný v priebehu 70. rokov 20. storočia na základe zápiskov a fotografií architekta Christa Peeva. V súčasnosti v budove sídli administratívna správa "Architektonicko-historickej rezervácie „Starý Plovdiv“" ()tzv. Obecný inštitút „Starý Plovdiv“ ().
Charakteristika.
Dom je postavený na rohu dvoch ulíc. Na obidvoch fasádach budovy smerujúcich do ulíc sa nachádzajú arkiere. Do budovy sa vchádza z dvora do ktorého sa vchádza cez nízky priechod. Vnútorné schodiská vedú na dve nadzemné poschodia. Na každom poschodí sa nachádza centrálny salón a ďalšie tri izby. Stropy miestností sú drevené a bohato zdobené drevorezbou, pričom strop v jednej z miestností je aj namaľovaný. Geometrickými ornamentami sú zdobené sú aj dvere a skrinky v interiéri. Steny sú zdobené maľbami v podobe farebných línií, pilastrov a dekoratívnych kvetov. Budova má aj prízemné pivničné poschodie na ktorom sa nachádzala hospodárska časť budovy.
Budova bola v druhej polovici 20. storočia zreštaurovaná.

</doc>
<doc id="663096" title="Deadnaming" url="https://sk.wikipedia.org/wiki?curid=663096">
Deadnaming

Deadnaming je použitie rodného mena alebo iného bývalého mena, čiže mena, ktoré je „mŕtve“ pre transrodovú alebo nebinárnu osobu bez ich súhlasu. Deadnaming sa môže vyskytnúť nechtiac, môže však byť použité tiež na „agresívne vylúčenie a zavrhnutie“ rodovej identity človeka. Používanie pôvodného mena môže mať traumatizujúce účinky na trans osobu.
V auguste 2019 filmová databáza IMDb zmenila svoju politiku a dovolí ľuďom odstrániť tzv. deadname z databázy ak meno nie je široko známe a osoba ho nepoužíva. Americká LGBTQ organizácia GLAAD v svojej príručke pre médiá neodporúča používať dead name v článkoch bez súhlasu trans osoby.

</doc>
<doc id="663123" title="Ara červenosluchá" url="https://sk.wikipedia.org/wiki?curid=663123">
Ara červenosluchá

Ara červenosluchá (lat. "Ara rubrogenys") je endemický papagáj z rodu "Ara", ktorý obýva malú polopúštnu horskú oblasť v Bolívii. Ide o ohrozený druh a vo voľnej prírode žije asi posledných 150 jedincov. Tento druh je však úspešne chovaný v zajatí. 
Opis.
Ara červenosluchá je 55 - 60 cm dlhá. Je prevažne zelená s červeným čelom, červenou ušnou škvrnou a oranžovočervenými spodnými krídelnými krovkami. Oblasť holej kože v okolí očí zasahuje k zobáku. Ohyb krídel je červený, ručné letky modré. 
Chov.
Mnohé ary hniezdia v dutinách stromov, keďže sa ani v ich areále rozšírenia stromy veľmi nevyskytujú, hniezdia v skalných puklinách. V minulosti boli vo väčšom množstve chytané na účely obchodu, dnes ich občas prenasledujú miestni poľnohospodári, pretože ary lietajú do obilných polí.

</doc>
<doc id="663126" title="Dančovov dom" url="https://sk.wikipedia.org/wiki?curid=663126">
Dančovov dom

Dančovov dom () je meštiansky dom z konca 18. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Iné názvy.
Budova je známa aj ako Dom Georgiho Dančova – Zografinu (),
Lokalita.
Dančovov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv na križovatke ulíc „Christo Peev“ () a „Kiril Nektariev“ ().
Dejiny a súčasnosť.
Budova bola postavená koncom 18. storočia. V 60. rokoch 19. storočia na budove prebehlo niekoľko stavebných úprav, ktoré sa dotkli prevážne fasády smerujúcej do dvora. Po oslobodení Bulharska v roku 1878 v dome žil významný bulharský umelec a revolucionár Georgi Dančov – Zografina a práve po ňom je dnes dom pomenovaný. V roku 1998 budova získala štatút kultúrnej pamiatky národného významu. Neskôr prebehla reštaurácia budovy a po reštaurácii bol dom nejaký čas využívaný ako medzinárodné stredisko pre výuku profesionálov v sfére konzervácie budov.
Charakteristika.
Stavba predstavuje nesymetrický obrodenecký obytný dom plovdivského typu. Nesie však niektoré znaky prechodu k symetrickej schéme obrodeneckého domu. Budova má celkovo tri poschodiadve nadzemné a jedno podzemné. Na fasádach smerujúcich do ulíc sa na druhom poschodí nachádzajú arkierové časti, ktoré sú predĺžením izieb. Na fasádach na prvom poschodí sa taktiež nachádzajú malé arkierové časti, ktorými sú pozorovateľne s výhľadom do obidvoch ulíc s ktorými susedia fasády domu. Do dvoru sa vstupuje z ulice cez nízky portál. Vo väčších z izieb sa do súčasnosti zachovali originálne drevené stropy zdobené drevorezbou.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č. 25 z roku 1998, pričom ako dôvod ochrany boli uvedené umelecká, architektonická a historická hodnota budovy. Názov budovy ako je uvedený na zozname kultúrnych pamiatok národného významu je "Dančovata kăšta" (, doslova "Dančovov dom").

</doc>
<doc id="663143" title="101 (vzdelávanie)" url="https://sk.wikipedia.org/wiki?curid=663143">
101 (vzdelávanie)

101 (vyslovuje sa „one-oh-one“) je špecifické označenie témy/kurzu pre začiatočníkov v akejkoľvek oblasti, predovšetkým v rámci amerického univerzitného systému. Obsahuje všetky základné princípy a koncepty konkrétnej oblasti.
V americkom univerzitnom systéme číslovania kurzov sa číslo 101 často používa ako označenie úvodného kurzu na začiatočníckej úrovni. Tento spoločný systém číslovania bol navrhnutý tak, aby uľahčil prechod medzi školami. Teoreticky by mal študent takto číslovaného kurzu dosiahnuť rovnaký štandard v akejkoľvek akademickej inštitúcii.
Prvá číslica zodpovedá školskému stupňu/roku (1 pre prváka, 2 pre druhákov, 3 pre juniorov, 4 pre seniorov vo vysokoškolských kurzoch a 5 a viac v magisterských kurzoch; americký školský systém). Druhá číslica zodpovedá konkrétnemu predmetu alebo katedre (napríklad angličtina, prírodoveda atď.) a tretia odkazuje na poradové číslo v sérii kurzov s rovnakým predmetom. Niekedy sa vyskytuje podmienka, že napríklad kurz angličtiny 201 nesmie byť absolvovaný skôr, ako kurz angličtiny 101 a 102.
Prvýkrát tento systém zaviedla univerzita v Buffale v roku 1929. Bol použitý v univerzitnom katalógu kurzov a je uvedený aj v "Oxford English Dictionary".
Na základe tohto použitia sa výraz „101“ rozšíril a všeobecne označuje úvodnú úroveň vzdelávania alebo zbierku úvodných materiálov k téme. 

</doc>
<doc id="663147" title="Katheryn Winnick" url="https://sk.wikipedia.org/wiki?curid=663147">
Katheryn Winnick

Katrusia Anna Vinitska (* 17. december 1977, Toronto, Ontário, Kanada) známa ako Katheryn Winnick, je kanadská herečka známa z televízneho seriálu "Vikingovia" (2013 - 2020). 
Detstvo a mladosť.
Winnicková sa narodila v Toronte, v Kanade. Je ukrajinského pôvodu a jej materinským jazykom je ukrajinčina. Anglicky sa naučila v ôsmych rokoch. Od siedmych rokov sa venovala bojovému umeniu a v trinástich rokoch získala svoj prvý čierny pás. Do 21 rokov navštívila tri školy bojových umení.
Vyštudovala York University s titulom z kineziológie.
Kariéra.
Winnicková sa objavila v menších úlohách vo filmoch ako napríklad "50 First Dates" (2004), "Failure to Launch" (2006), či televíznych seriáloch ako "Dr. House" alebo "Kosti".
Viac priestoru získala vo filme "When Nietzsche Wept" z roku 2007. Menšiu rolu získala aj vo filme "Vrahúni" (2010), kde ukázala jej bojové skúsenosti. 
Od roku 2011 bola obsadená do jednej z úloh v televíznom seriály "Nikita". O rok neskôr bola obsadená do komédie "A Glimpse Inside the Mind of Charles Swan III" po boku Charlieho Sheena, Patricie Arquette, Billa Murraya či Mary Elizabeth Winstead. 
Od roku 2013 do roku 2020 stvárnila rolu menom Lagertha v televíznom seriály "Vikingovia". Za stvárnenie Lagerthy získala rôzne nominácie na televízne ocenenia, no žiadnu nezískala. Získala jednu z hlavných úloh v televíznom seriály spoločnosti Netflix, "Wu Assassins". 
V roku 2020 sa objavila po boku herca Ryana Phillippeho v televíznom seriály "Big Sky".

</doc>
<doc id="663153" title="Otakar Diblík" url="https://sk.wikipedia.org/wiki?curid=663153">
Otakar Diblík

Otakar Diblík (* 19. august 1929, Brno – † 12. február 1999, Praha) bol český priemyselný dizajnér.
Život.
V rokoch 19481952 študoval Diblík architektúru a stavebné inžinierstvo na Technickej univerzite Dr. E. Beneša (dnes Vysoké učení technické v Brne). Už na škole začal pred architektúrou preferovať dizajn. Svoju kariéru začal v Karose vo Vysokom Mýte, kde sa podielal na návrhu autobusu Škoda 706 RTO, najmä na interiéri jeho luxusnej verzie na výstavu Expo 58 v Bruseli. Navrhol dizajn traktoru Zetor Crystal a lokomotívy 230 (prezývaná "Laminátka"). Navrhol tiež interiér lietadla Let L-200 Morava, okrem iného navrhol jeho charakteristický knipl. Neskôr pracoval v Tatre, kde sa podieľal na dizajne nástupcu Tatry 603 a na návrhu Tatry Delfín. Po prevode vývoja do Bratislavskej pobočky Tatry pracoval aj s bratislavským tímom. Žiadna z jeho prác realizovaných v Tatre však nebola realizovaná. V roku 1968 emigroval a usadil sa v Taliansku. Kontaktoval svojho priateľa, známeho dizajnéra Rodolfa Bonetta, ktorý ho zamestnal vo svojom štúdiu v Miláne. V roku 1983 sa stal šéfdizajnérom. Po Nežnej revolúcii sa vrátil do Československa a od roku 1990 pracoval ako vedúci ateliéru dizajnu na pražskej Vysokej škole umeleckopriemyselnej. V roku 1999 zomrel na zlyhanie srdca vo svojom ateliéri.

</doc>
<doc id="663154" title="Bitka pri Çamurlu" url="https://sk.wikipedia.org/wiki?curid=663154">
Bitka pri Çamurlu

Bitka pri Çamurlu sa odohrala 5. júla 1413 medzi Musou Çelebim a Mehmedom Çelebim, synmi Bayezida I., ako posledný konflikt osmanskej občianskej vojny známy ako Osmanské interregnum. Bitka rozhodla o tom, že Mehmed Çelebi sa stal sultánom Osmanskej ríše ako Mehmed I.
Mehmedova invázia a posledná bitka.
Po potlačení revolty Cüneyta Beja zhromaždil Mehmed Çelebi svoje jednotky v Ankare. So svojím svokrom Dulkadiridom začal plánovať inváziu do Rumélie (európska časť ríše a Musova pevnosť), aby porazil svojho brata Musu. Počas pochodu do Bursy získal Mehmed kontingenty vojsk zo západnej Anatólie. Po dosiahnutí úžiny dostali Mehmedovu armádu lode zapožičané od Manuela II. Palaiologosa, ktorý tiež zásoboval Mehmeda niekoľkými jednotkami.
Mehmed pochodoval so svojou armádou z Konštantínopolu do Edirne. Potom pochodoval na Kosovo, aby spojil svoje sily so svojim spojencom (a tiež nevlastným strýkom) srbským vládcom Stefanom Lazarevićom, spolu s informáciami od Ewrenosa o možných prepadoch počas bitky.
Obe armády sa stretli v Çamurlu, neďaleko dnešného Samokova, juhovýchodne od bulharskej Sofie. Musa sa spočiatku zdal byť víťazom bitky aj napriek strate Pašu Yigita a Sinana Beja z Trikkala. Príliv bitky sa však za pomoci srbských a byzantských vojsk otočil v prospech Mehmeda a Musa Çelebi utiekol.
Následky.
Po bitke bol Musa Çelebi zajatý a uškrtený. Táto bitka obnovila jednotu osmanského štátu pod vládou Mehmeda I.

</doc>
<doc id="663158" title="Aldóza" url="https://sk.wikipedia.org/wiki?curid=663158">
Aldóza

Aldóza je monosacharid s uhlíkovou kostrou zakončenou karbonylovou skupinou, ktorá z nej robí aldehyd, a hydroxylovými skupinami na všetkých ostatných uhlíkoch. Aldózy sa odlišujú od ketóz, ktoré majú karbonylovú skupinu na druhom uhlíku od konca, čo z nich robí ketóny.
Štruktúra.
Ako ostatné sacharidy, jednoduché aldózy majú všeobecný vzorec C"n"(H2O)"n". Keďze formaldehyd (n=1) a glykoaldehyd (n=2) nie sú bežne považované za cukry, najjednoduchšou aldózou je trióza glyceraldehyd, ktorá má tri uhlíky.
Keďže majú aspoň jedno asymetrické uhlíkové centrum, všetky aldózy vykazujú stereoizomériu. Aldózy existujú ako -forma alebo -forma. Toto je možné určiť podľa chirality asymetrického uhlíka, ktorý je najďalej od aldehydovej skupiny, teda predposledného uhlíka v reťazci. Aldózy s alkoholovými skupinami napravo vo Fischerovej projekcii sú -aldózy a tie s alkoholovými skupinami napravo sú -aldózy. -aldózy sa v prírode vyskytujú častejšie.
Príklady aldóz zahŕňajú glyceraldehyd, erytrózu, ribózu, glukózu a galaktózu. Ketózy a aldózy sa dajú chemicky rozlíšiť pomocou Seliwanoffovej skúšky, kde sa vzorka zahreje s rezorcinolom. Test spočíva v dehydratačnej reakcii, ktorá prebieha rýchlejšie u ketóz, takže zatiaľ čo aldózy reagujú pomaly za tvorby slaboružovej farby, ketózy reagujú rýchlo a tvoria tmavočervenú farbu.
Aldózy môžu izomerizovať na ketózy cez Lobry-de Bruyn-van Ekensteinovu transformáciu.
Názvoslovie a bežné aldózy.
Aldózy sú rozlišované podľa počtu uhlíkov v hlavnom reťazci. Minimálny počet uhlíkov v uhlíkovej kostre na to, aby molekula bola považovaná za sacharid, je 3, a sacharidy s troma uhlíkmi sa nazývajú triózy. Jedinou aldotriózou je glyceraldehyd, ktorý má jedno chirálne centrum s dvoma enantiomérmi, - a -glyceraldehydom.
Medzi bežné aldózy patria:
Najčastejšie popisovanou kategóriou aldóz sú tie, ktoré majú 6 uhlíkov, aldohexózy. Aldohexózy, ktorú sú bežne označované triviálnymi názvami, sú:
Stereochémia.
Aldózy sú bežne označované názvami, ktoré sú špecifické pre konkrétny stereoizomér. Toto je veľmi dôležité hlavne v biochémii, kde vie mnoho živých systémov využiť len jeden enantiomér sacharidu, ale nie ten druhý. Aldózy však nie sú obmedzené na jednu konformáciu: môžu a menia sa z jednej formy na druhú.
Aldózy môžu tautomerizovať na ketózy v dynamickom procese s enolovým intermediátom (presnejšie endiolovým). Tento proces je vratný, takže sa dá povedať, že ketózy a aldózy existujú vo vzájomnej rovnováhe. Aldehydy a ketóny sú však takmer vždy omnoho stabilnejšie, než ich enolová forma, takže aldo- a keto-formy zvyčajne dominujú. Tento proces s enolovým medziproduktom umožňuje stereoizomerizáciu. Zásadité roztoky urýchľujú vzájomnú premenu izomérov.
Sacharidy s viac ako 4 uhlíkmi existujú v rovnováhe medzi uzavretým kruhom (cyklickou formou) a otvoreným reťazcom. Cyklické aldózy sú zvyčajne znázorňované pomocou Haworthovej projekcie, otvorené reťazce potom pomocou Fischerovej projekcie. Obe projekcie reprezentujú dôležité stereochemické informácie foriem, ktoré zobrazujú.

</doc>
<doc id="663165" title="Štefan Suroviak" url="https://sk.wikipedia.org/wiki?curid=663165">
Štefan Suroviak

Štefan Suroviak (* 10. november 1892, Pribiš† 17. jún 1950, Piešťany) bol významný železničiarsky predák a politik HSĽS v období medzivojnového Československa a Slovenského štátu.
Štúdium.
Ľudovú školu absolvoval v Spišskej Novej Vsi. Ďalej študoval na obchodnej akadémii v Dolnom Kubíne. Pre svoje národné presvedčenie mu nebolo umožnené maturovať, takže musel štúdia dokončiť neskôr. Ako absolvent strednej školy nastúpil na službu na železnici v Poprade, odkiaľ sa neskôr presunul do Žiliny.
Prvá svetová vojna.
Po vypuknutí I. svetovej vojny narukoval k 71. pešiemu slovenskému pluku v Trenčíne a po dvojmesačnom vojenskom výcviku bol zapojený do bojov na ruskom fronte. Počas bojov bol zajatý, avšak zo zajatia neskôr utiekol a opäť nastúpil k svojmu pluku v meste Kragujevac, kde sa stal svedkom popravy 42 slovenských vojakov (známa ako vzbura v Kragujevaci). Neskoršie bol ustanovený za veliteľa železničnej stanice v čiernomorskom meste Mariupoľ, kde zotrval do konca vojny.
Obdobie medzivojnového Československa.
Po vzniku Československa pracoval opäť na železnici v Žiline. Tu sa začal aj verejne angažovať. V Žiline 2. novembra 1919 spolu s niekoľkými slovenskými úradníkmi založil samostatnú odborovú organizáciu pre slovenských zamestnancov železníc Zväz slovenských železničiarov. V zväze najskôr pôsobil ako zapisovateľ, neskôr tajomník a od roku 1922 pôsobil ako predseda zväzu. Okrem toho v roku 1921 založil a vydával odborný časopis Hlas slovenských železničiarov.
Bol stúpencom politického kurzu Slovenskej ľudovej strany a jej predsedu Andreja Hlinku. Vo voľbách do župných zastupiteľstiev v roku 1923 je za SĽS zvolený za poslanca zastupiteľstva Považskej župy. V parlamentných voľbách 1925, 1929 a 1935 je za HSĽS zvolený (za XVII. volebný kraj) za poslanca československého parlamentu. Počas troch volebných období pôsobil vo viacerých parlamentných výboroch, napr. v rozpočtovom, dopravnom alebo kultúrnom výbore.
19381945.
Politicky aktívny bol aj po vyhlásení autonómie Slovenska v roku 1938. Vo voľbách do Snemu Slovenskej krajiny v decembri 1938 je ako predseda Zväzu Slovenských železničiarov zvolený za poslanca Snemu Slovenskej krajiny (v rámci jednotnej 100-miestnej kandidátky získal lukratívne trináste miesto). V sneme pôsobil počas celej existencie Slovenského štátu a zároveň bol predsedom jeho technicko-dopravného výboru.
Zväz slovenských železničiarov sa neskôr pretransformoval a stal súčasťou Združenia štátnych a verejných zamestnancov, ktorý sa stal jedinou odborovou organizáciou štátneho a verejného zamestnanectva. Keďže sa Štefan Suroviak tejto problematike venoval vyše dvadsať rokov a bol starým a vplyvným funkcionárom strany, bolo logické, že bol Jozefom Tisom menovaný do čela tejto stavovskej organizácie.
Po roku 1945.
V apríli 1945 bol ako „kolaborant“ zo železníc prepustený. V rámci retribučného súdnictva bol za svoju činnosť v rokoch 19381945 odsúdený na 8 rokov odňatia slobody a konfiškáciu celého majetku.

</doc>
<doc id="663166" title="Čierny pluk" url="https://sk.wikipedia.org/wiki?curid=663166">
Čierny pluk

Čierny pluk (iné názvy: čierne vojsko, čierna légia, Čierny pluk; , ) bolo stále žoldnierske vojsko (resp. jeho jadro) uhorského kráľa Mateja I.
Čierny pluk vznikol v roku 1462, keď Matej I. prijal jednotky Jána Jiskru a Petra Komorovského do svojho žoldnierskeho vojska. Po bitke pri Veľkých Kostoľanoch vstúpili do čierneho pluku aj bratrícki vojaci Jána Švehlu. Istý čas tam pôsobili aj vojaci iného husitského veliteľa – Jána Talafúsa z Ostrova.
Skladal sa z 6 0008 000 mužov (neskôr 10 00012 000), z ktorých 1000 tvorilo ťažkú jazdu a zvyšok bola pechota, ktorá bola vyzbrojená panciermi, štítmi, kopijami a mušketami. Istý podiel mala aj ľahká jazda (husári). Výdaje na čierny pluk vyžadovali značnú časť kráľovskú rozpočtu, mesačný žold pešiaka bol 3 a pre jazdca 5 zlatých, iný zdroj uvádza: pešiak 2, ľahká jazda 2,5 a ťažká jazda 3 zlaté mesačne.
Čierny pluk patril medzi najbojaschopnejšie armády vtedajšej Európy. Jeho vycvičení a spoľahliví vojaci tvorili oporu pre výboje Mateja I.
Hlavný veliteľ čierneho pluku bol Matej I., významnými veliteľmi bol napr. František z Hája, Ján Tetauer, Ján Podmanický, Ján Haugwitz.
Po smrti Mateja I. v apríli 1490 bol čierny pluk zdecimovaný uhorskými feudálmi. Časť prešla do služieb Vladislava II., ktorý však nedokázal zabezpečiť pravidelný žold a tak vojaci rabovali. Vo februári 1492 ich v bitke pri Sáve porazil Pavol Kiniži na čele bandérií a insurekčného vojska. Formálne zanikol nariadením kráľa Vladislava II. zo 6. januára 1493. Zostávajúci vojaci sa pripojili k žoldnierom Francúzska (bandes noires).

</doc>
<doc id="663172" title="Zorkovce" url="https://sk.wikipedia.org/wiki?curid=663172">
Zorkovce

Zorkovce () sú zaniknutá obec, v súčasnosti súčasť Turčianských Teplíc v okrese Turčianske Teplice, severne od mesta, pri mestskej časti Turčiansky Michal, ako odbočka na ceste č. 2132 smerom do Mošoviec (ulice Zorkovská a Rakšianska). Pôvodne samostatná obec bola v roku 1951 pripojená k Turčianskemu Michalu a v roku 1971 spolu s ním k Turčianskym Tepliciam. Ako samostatné sídlo je možné Zorkovce rozoznať na mape vojenského mapovania 1920-1934 aj na historickej ortofotomape Slovenska z roku 1950. Neskôr kvôli domovej výstavbe na súčasných uliciach Rakšianskej a Zorkovskej niekdajšia obec intravilánom splynula s Turčianskym Michalom.
História.
Osada sa prvý krát spomína v roku 1350 ako "Sarouicha, Zorouicha", v roku 1360 ako "Zorkov, Zorkofalua, Zork a.n. Zarnotha", 1361 ako "Zork", 1368 ako "Zorkouch", 1534 ako "Zorkocz, Zorkowcz", 1597 ako "Kis Zorkovcz", 1773 ako "Zorkocz, Zorkowcze", 1786 a 1808 ako "Zorkócz, Zorkowce", 1863–1913 ako "Zorkóc" a napokon v rokoch 1920–1951 ako "Zorkovce". 
Niekdajšia obec má názov podľa synov Zorku (doložené z roku 1312). Samotná je doložená z roku 1350, kedy tento kus zeme daroval Ľudovít I. Pavlovi, synovi Ghyletovmu. Do 20. storočia patrila ako kuriálna obec zemianskej rodine Zorkóczi zo Zorkoviec. Matej Bel ich vo svojich notíciách spomína Zorkovce nasledovne:
Zorkovce nikdy nepatrili medzi veľké obce, v roku 1784 mali napríklad 8 domov, v roku 1828 iba 6. Tradičným zdrojom obživy bolo poľnohospodárstvo, toto sa nezmenilo ani po roku 1918. V roku 1951 bola obec zlúčená s Turčianskym Michalom, v roku 1971 pripojená k Turčianskym Tepliciam.
Obyvateľstvo.
Vývoj počtu obyvateľov od roku 1784 po 1948 vyjadruje nasledovný graf:

</doc>
<doc id="663184" title="Otrokárske štáty a slobodné štáty" url="https://sk.wikipedia.org/wiki?curid=663184">
Otrokárske štáty a slobodné štáty

V Spojených štátoch pred rokom 1865 bol otrokárskym štátom štát, v ktorom bolo otroctvo a obchod s otrokmi legálne, zatiaľ čo slobodný štát bol štát, v ktorom sa otroctvo nenachádzalo. V rokoch 1812 až 1850 bolo otrokárskymi štátmi považované za politicky nevyhnutné, aby počet slobodných štátov neprekročil počet otrokárskych štátov, preto boli nové štáty prijímané v pároch.
Počas európskej kolonizácie bolo povolené otroctvo v tom, čo sa stane Spojenými štátmi. V roku 1776 bolo otroctvo legálne vo všetkých trinástich kolóniách, potom začali kolónie tento postup rušiť. Pensylvánia zrušila otroctvo v roku 1780 a približne polovica štátov zrušila otroctvo na konci revolučnej vojny alebo v prvých desaťročiach novej krajiny, aj keď to nie vždy znamenalo oslobodenie existujúcich otrokov. Hoci Vermont nebol jednou z trinástich kolónií, vyhlásil svoju nezávislosť od Británie v roku 1777 a súčasne obmedzil otroctvo. V roku 1791 bol prijatý za štát. Otroctvo bolo v USA veľmi rozporuplným problémom. Bol to hlavný problém pri písaní ústavy USA v roku 1787 a bol hlavnou príčinou americkej občianskej vojny v roku 1861. Tesne pred občianskou vojnou bolo slobodných štátov 19 a otrokárskych štátov 15. Počas vojny bolo otroctvo v niektorých z týchto jurisdikcií zrušené a trinásty dodatok k ústave USA ratifikovaný v decembri 1865 definitívne zrušil otroctvo v celých Spojených štátoch.
Raná história.
Otroctvo v koloniálnej Amerike bolo založené ako legálna inštitúcia v každej z trinástich kolónií Severnej Ameriky od 16. storočia. Spočiatku boli Indiáni zajatí a predaní ako otroci, čo bolo neskôr doplnené africkými otrokmi. V priebehu desaťročí predchádzajúcich revolučnej vojne sa počet otrokov v koloniálnej Amerike rýchlo rozširoval. Organizované politické a spoločenské hnutia na ukončenie otroctva sa začali v polovici 18. storočia. Pocity americkej revolúcie a prísľub rovnosti vyvolaný Deklaráciou nezávislosti stáli v protiklade k postaveniu väčšiny čiernych, či už slobodných alebo zotročených, v kolóniách. 

</doc>
<doc id="663192" title="Stavebné konanie" url="https://sk.wikipedia.org/wiki?curid=663192">
Stavebné konanie

Stavebné konanie je osobitným druhom správneho konania, v ktorom stavebný úrad rozhoduje o stavebnom povolení na stavbu, na zmenu stavby a udržiavacích prác na stavbe. Stavebné konanie teda zjednodušene predstavuje proces od podania žiadosti o stavebné povolenie po jeho vydanie.
Právna úprava stavebného konania je upravená v "zákone č. 50/1976 Zb." o územnom plánovaní a stavebnom poriadku (tzv. „stavebný zákon”) a vo "vyhláške Ministerstva životného prostredia Slovenskej republiky č. 453/2000 Z. z.", ktorou sa vykonávajú niektoré ustanovenia stavebného zákona.
Okrem uvedených právnych predpisov sa na stavebné konanie subsidiárne vzťahuje "zákon č. 71/1967 Zb." o správnom konaní (ďalej len „správny poriadok”). V stavebnom zákone upravujú stavebné konanie najmä "ust. § 60 až § 70".

</doc>
<doc id="663199" title="Zorkóci" url="https://sk.wikipedia.org/wiki?curid=663199">
Zorkóci

Zorkóci je slovenské priezvisko, pôvodom z dnes už zaniknutej obce Zorkovce v okrese Turčianske Teplice. V súčasnosti sa najviac vyskytuje v Bratislave (3 x).
História priezviska.
Zorkovi synovia, podľa ktorých sa nazýva aj obec Zorkovce sú po prvýkrát spomenutí v roku 1312. Matej Bel v Notíciách spomína, že sa rodina nazýva „Zorkovskí“. Neskôr prijali pomaďarčené verzie priezviska, pričom časť rodu naďalej používala slovenskú. V súčasnosti sa nositelia volajú "Zorkóci, Zorkoci, Zorkoczy, Zorkóczy" alebo "Zorkovský".

</doc>
<doc id="663201" title="Gigliola Cinquetti" url="https://sk.wikipedia.org/wiki?curid=663201">
Gigliola Cinquetti

Gigliola Cinquetti (* 20. december 1947, Verona, Taliansko) je talianska speváčka a herečka.
Životopis.
Vo veku šestnástich rokov vyhrala s piesňou „Non ho l'età“ Festival Sanremo a Eurovision Song Contest. Skladba získala tiež platinovú platňu. V roku 1966 vyhrala v Sanremo druhýkrát s piesňou „Dio come ti amo“, ktorú s ňou spieval Domenico Modugno. V roku 1974 získala na súťaži Eurovízia druhé miesto za pieseň „SI“, ktorá tiež obsadila ôsme miesto na UK Singles Chart pod názvom „Go (Before You Break My Heart)“. Vysielanie piesne však bolo v Taliansku zakázané kvôli obavám, že by jej názov („Áno“) mohol ovplyvniť práve prebiehajúce referendum o legalizácii rozvodov.
V roku 1991 uvádzala prenos z Veľkej ceny Eurovízie spolu s Toto Cutugnom. Pôsobí ako moderátorka televízie RAI. V roku 2001 hrala vo filme "I Cavalieri che fecero l'impresa". Vydala autobiografickú knihu "In viaggio con lei".
Jej manželom je Luciano Teodoro, majú dvoch synov.

</doc>
<doc id="663205" title="Svetový pohár v alpskom lyžovaní" url="https://sk.wikipedia.org/wiki?curid=663205">
Svetový pohár v alpskom lyžovaní

Svetový pohár v alpskom lyžovaní (; ) je najvyššia súťaž alpského lyžovania. Založený bol v roku 1966 skupinou lyžiarov a expertov, medzi ktorými bol francúzsky novinár Serge Lang a riaditelia reprezentačných družstiev Francúzska a Spojených štátov. Krátko po vzniku, počas majstrovstiev sveta v alpskom lyžovaní v roku 1966 v Čile, bol podporený prezidentom Medzinárodnej lyžiarskej federácie (FIS) Marcom Hodlerom. Po kongrese FIS v Bejrúte, ktorý sa konal na jar 1967, sa stal oficiálnou súťažou Medzinárodnej lyžiarskej federácie. Prvé preteky svetového pohára sa konali 5. januára 1967 v západonemeckom Berchtesgadene. 
Svetový pohár sa dominantne koná v alpských lyžiarskych strediskách v Európe s pravidelnými zastávkami v Škandinávii, Severnej Amerike a Východnej Ázii, ale niekoľko pretekov sa konalo aj na južnej pologuli. Preteky svetového pohára sa konali v 25 rôznych krajinách po celom svete: Andorra, Argentína, Austrália, Bosna a Hercegovina, Bulharsko, Česko, Fínsko, Francúzsko, Chorvátsko, Japonsko, Južná Kórea, Kanada, Nemecko, Rakúsko, Taliansko, Nový Zéland, Nórsko, Poľsko, Rusko, Slovensko, Slovinsko, Spojené štáty, Španielsko, Švajčiarsko a Švédsko. Všetky preteky svetového pohára hostené v Bosne a Hercegovine sa konali v čase, keď bola súčasťou Juhoslávie.
Pretekári sa snažia dosiahnuť najlepší čas v štyroch disciplínach: slalom, obrovský slalom, super obrovský slalom (super-G) a zjazd. Piatou disciplínou je kombinácia zložená zo zjazdu alebo super-G a slalomu. Svetový pohár pôvodne zahŕňal iba slalom, obrovský slalom a zjazd. Kombinácia (počítaná z výsledkov vybraných zjazdových a slalomových pretekov) bola zahrnutá od sezóny 1974/1975, zatiaľ čo super-G bolo pridané v sezóne 1982/1983. Súčasný bodovací systém bol zavedený v sezóne 1991/1992. Za každý pretek sa udeľuje 30 najlepším pretekárom body. Víťaz získava 100 bodov, druhý 80 bodov, tretí 60 bodov až po 30. miesto, za ktoré je 1 bod. Pretekár s najvyšším počtom bodov v disciplíne na konci sezóny vyhráva svetový pohár s trofejou - malý krištáľový glóbus. Lyžiar s najväčším počtom bodov vo všetkých disciplínach vyhráva celkové hodnotenie pohára - veľký krištáľový glóbus, ktorý váži 9 kilogramov. Svetový pohár sa koná každoročne a po olympijských hrách je považovaný za najprestížnejšiu súťaž alpského lyžovania.
Celkoví víťazi.
Viacnásobné víťazstvá jednostlivcov Svetového pohára sú označení (#).
Externé odkazy.
FIS

</doc>
<doc id="663206" title="Dom Kasandry Bajatovovej" url="https://sk.wikipedia.org/wiki?curid=663206">
Dom Kasandry Bajatovovej

Dom Kasandry Bajatovovej () je meštiansky dom z 18. storočia, nachádzajúci sa v centrálnej časti mesta Plovdiv v Plovdivskej oblasti v južnom Bulharsku.
Lokalita.
Dančovov dom leží v centrálnej časti mesta Plovdiv v hraniciach architektonicko-historickej rezervácie Starý Plovdiv vo vrcholovej časti pahorku Nebet tepe v tesnom susedstve rovnomennej archeologickej rezervácie na ulici „Doktor Stojan Čomakov“ () č. 20.
Dejiny a súčasnosť.
Prvá etapa stavby budovy prebehla na začiatku, alebo v polovici 18. storočia. Koncom 18. storočia budova prešla rekonštrukciou v rámci ktorej bolo pristavané druhé poschodie. V roku 1949 získal dom štatút „národnej starožitnosti“. V rokoch 19501951 bola budova reštaurovaná pod vedením architekta Christa Peeva. Bola prvou reštaurovanou obrodeneckou obytnou budovou v Plovdive a týmto úkonom sa začal masívny proces reštaurácií a obnovy plovdivských obrodeneckých domov vo vtedy budúcej architektonicko-historickej rezervácii Starý Plovdiv. V roku 1995 budova získala štatút kultúrnej pamiatky národného významu.
Charakteristika.
V súčasnej podobe z konca 18. storočia budova predstavuje typický príklad dvojposchodového ranoobrodeneckého obytného domu nesymetrického typu, aké sa stavali na konci 18. a začiatku 19. storočia. Najbohatšie zdobená je fasáda obrátená do dvora. Výzdoba je zachovaná aj v izbách, kde sú na stenách maľby, kde prevládajú florálne motívy. Stropy sú drevené a ich jednotlivé časti vytvárajú geometrické kompozície. Zaujímavým prvkom je atypicky riešené široké drevené schodisko vedúce na druhé poschodie, ktoré je svojím prevedením unikátom medzi schodiskami v obrodeneckých plovdivských domoch.
Štatút a dôvod pamiatkovej ochrany.
Kategória: kultúrna pamiatka národného významu
Budova bola vyhlásená za kultúrnu pamiatku v Štátnom vestníku č.85 z roku 1949 ako "národná starožitnosť", štatút kultúrnej pamiatky bol obnovený aj v Štátnom vestníku č. 4 z roku 1995 – ako dôvody ochrany boli pridané aj architektonicko-staviteľská hodnota budovy. Názov budovy ako je uvedený na zozname kultúrnych pamiatok národného významu je "Kăšta na Kasandra Bajatova" (, doslova "Dom Kasandry Bajatovovej").

</doc>
<doc id="663207" title="Pohár kráľa Fahda 1992" url="https://sk.wikipedia.org/wiki?curid=663207">
Pohár kráľa Fahda 1992

Pohár kráľa Fahda 1992 (angl. "1992 King Fahd Cup") bol 1. ročník Pohára konfederácií FIFA. Pohár kráľa Fahda sa hral na počesť vtedajšieho saudskoarabského vládcu, ktorý turnaj organizoval s federáciou svojej krajiny. Konal sa od 15. januára do 20. januára 1992 v Saudskej Arábii. Víťazmi sa stala reprezentácia Argentíny, keď vo finále porazili Saudskú Arábiu 3:1. Najlepší strelcom sa stal Gabriel Batistuta a Bruce Murray s 2 gólmi. Najužitočnejším hráčom turnaja sa stal Argentínčan Fernando Redondo. Zápas o tretie miesto vyhrali futbalisti USA.

</doc>
<doc id="663217" title="Mestské kúpalisko (Pezinok)" url="https://sk.wikipedia.org/wiki?curid=663217">
Mestské kúpalisko (Pezinok)

Mestské kúpalisko bolo kúpalisko na Sládkovičovej ulici (dnešná Mladoboleslavská ulica) v Pezinku.
História.
Na jeho mieste sa od roku 1924 nachádzal mestský letný kúpeľ, ktorý bol daný do prevádzky 15. mája 1925. V roku 1949 bola pôvodná kúpeľná budova náhradená novou s práve vznikajúcim letným kúpaliskom. Kúpalisko sa nachádzalo v susedstve, dnes už zaniknutého, Hostinca Lipár pri križovatke. Areál pozostával s troch betónových bazénov (malého, stredného, veľkého), betónových šmykľaviek, skokanských mostíkov, priľahlej zelene a budovy bývalého Espressa, v ktorej neskôr sídlil mládežnícky klub Atlas. Klub Atlas bol miestom konania koncertov a výstav. Každoročne sa kúpalisko otváralo na Medzinárodný deň detí a bolo obľúbeným miestom stretávania sa a rekreácie.
Zánik a súčasnosť.
V prevádzke bolo do začiatku 90. rokov 20. storočia. Pravdepodobným dôvodom ukončenia prevádzky bol problém s bazénmi. Kúpalisko následne začalo pustnúť a bolo predané zahraničnému investorovi, ktorý ale predčasne zomrel. Kúpalisko opäť získalo do vlastníctva mesto a v roku 1996 prípadlo štátu. Mestské kúpalisko bolo zbúrané a na jeho mieste sa začalo s výstavbou budovy okresného úradu, ktorá nebola dokončená. Štát predal súkromnému investorovi kostru budovy a mesto pozemok pod ňou. V súčasnosti sa tu nachádza bytový dom.

</doc>
<doc id="663222" title="Ochranná zóna" url="https://sk.wikipedia.org/wiki?curid=663222">
Ochranná zóna

Ochranná zóna () bolo územie v západnej časti Slovenskej republiky (Slovenského štátu), ktoré podliehalo pod vojenskú správu nacistického Nemecka.
Toto územie získalo špeciálny status už na základe Zmluvy o ochrannom vzťahu medzi Nemeckou ríšou a Slovenským štátom ("Schutzvertrag"), ktorá nadobudla platnosť 23. marca 1939. Zónu ďalej určila nemecko-slovenská zmluva z 28. augusta 1939, ktorá bola podpísaná v Bratislave.
Zmluva poskytla Nemecku výhradné hospodárske, politické a vojenské právomoci v určenom priestore, ktorý bol vymedzený ako územie od západných hraníc Slovenskej republiky po východné okraje Malých Karpát a Bielych Karpát a pohoria Javorníky.
Oficiálnym dôvodom vzniku Ochrannej zóny bolo, že Nemecká ríša prebrala ochranu nad politickou nezávislosťou Slovenského štátu a nad integritou jeho územia. V skutočnosti však išlo skôr o akési nárazníkové ochranné pásmo Nemeckej ríše na jej východnej hranici.
Po vzniku Ochrannej zóny Nemci zabrali a po celú vojnu využívali vojenské letisko v Kuchyni, a v Malých Karpatoch začali stavať vojenské opevnenia, z ktorých niektoré sa zachovali dodnes. Za veliteľa Ochrannej zóny bol hlavným veliteľstvom brannej moci menovaný výnosom zo dňa 29. novembra 1939 generálmajor Wecke, veliteľ cvičišťa leteckých zbraní v Malackách.

</doc>
<doc id="663226" title="Vojenské historické múzeum Piešťany" url="https://sk.wikipedia.org/wiki?curid=663226">
Vojenské historické múzeum Piešťany

Vojenské historické múzeum Piešťany (VHM) je vojenské múzeum v Piešťanoch. Nachádza sa v areáli letiska Piešťany, ako súčasť Vojenského historického ústavu v Bratislave. Začalo sa budovať v roku 2002 v objektoch po zrušenej 32. leteckej základni. Pre depozitáre a administratívnu budovu boli určené kasárne SNP na Orviskej ceste v blízkosti letiska. Časť bývalého vojenského letiska s tromi halami bola určená na vybudovanie stálej expozície. V rokoch 2002 – 2003 boli tieto objekty čiastočne zrekonštruované.
Múzeum bolo otvorené v septembri 2004, kedy bola sprístupnená stála expozícia pod názvom „Výzbroj čs. armády v rokoch 1945 – 1992“. Expozícia je umiestnená na ploche väčšej ako 41 000 m² v halách aj exteriéri v južnej časti letiskového areálu. V múzeu sa nachádzajú rôzne typy vojenských motorových vozidiel a lietadiel, ktoré Slovensko kedysi využívalo. Hlavná časť expozície je zameraná na výzbroj československej armády v rokoch 1945 – 1992.
Múzejné oddelenie Piešťany registrovalo k 31. decembru 2019 v zbierkovom fonde 9 272 zbierkových predmetov, zaradených v 22 múzejných zbierkach.

</doc>
<doc id="663227" title="Venepunkcia" url="https://sk.wikipedia.org/wiki?curid=663227">
Venepunkcia

Venepunkcia (z lat. "vena" - žila, "punctio" - (v)pichnutie; iné názvy: punkcia žily, nabodnutie žily, napichnutie žily) je spôsob odberu krvi, pri ktorom dochádza k zavedeniu injekčnej ihly do žily pacienta. Štandardne sa odber vykonáva zo žíl nachádzajúcich sa v oblasti lakťovej jamky, menej často z predlaktia a dolných končatín.
Postup.
Pred zákrokom pacient sedí alebo leží a na dolnú tretinu ramena sa aplikuje škrtidlo, ktoré spôsobí mierne zvieranie žíl. Škrtidlo nesmie byť príliš tesné, aby sa zachoval prietok krvi, ktorý sa kontroluje pomocou tepu. Ak je pacientova žila zle viditeľná, je pacient vyzvaný, aby vykonal tzv. „pumpovanie paže“, čo je však označované ako nevhodné, pretože pri tomto pohybe dochádza k nárastu analytov v krvnej plazme, preto je vhodnejšie pristúpiť k opakovanému zovretie a povolenie päste. Koža na lakti musí byť pred vpichom dezinfikovaná. Potom sa koža spoločne s žilovou stenou prepichne ihlou pod uhlom cca 45 ° a následne sa cez kanylu ihly pomocou vákua napĺňa krv do plastovej odberovej nádobky, ktoré väčšinou obsahujú protizrážavé činidlo v pevnej forme, ktoré sa musí potom dôkladne miešať, aby sa rozpustilo. Po dokončení odberu krvi sa odstráni škrtidlo a miesto vpichu sa starostlivo ošetrí pritlačením vatového tampónu s dezinfekčným roztokom, ktorý sa prelepí náplasťou. Pacient by mal tampón na mieste držať aspoň 5 minút.
Skúmavky.
Skúmavky majú vyčerpaný vzduch (vákuum), aby sa do nich nasalo príslušné množstvo krvi. Obsahujú antikoagulans alebo protizrážavé činidlá a podľa ich druhu sa potom skúmavka označí príslušnou farbou na zátke. Každá nádobka má využitie v inej oblasti.

</doc>
<doc id="663251" title="Zoznam najlepších strelcov Ligy majstrov UEFA" url="https://sk.wikipedia.org/wiki?curid=663251">
Zoznam najlepších strelcov Ligy majstrov UEFA

Liga majstrov UEFA, do roku 1992 známa ako Pohár majstrov európskych klubov, je každoročná futbalová pohárová súťaž organizovaná UEFA od roku 1995. Pôvodne priama vyraďovacia súťaž otvorená iba pre kluby šampiónov sa turnaj v priebehu 90. rokov rozšírila o skupinovú fázu. Expanzia vyústila do toho, že sa hrá viac zápasov, čo zvyšuje šance hráčov na strelenie gólov, a preto sa nižšie uvedený zoznam hodnotí v prospech moderných hráčov. Iba 9 z 50 hráčov na zozname nikdy nezasiahlo do reformovanej Ligy majstrov. Okrem toho sa dvaja hráči zúčastnili éry PMEK aj Ligy majstrov.
Najlepší strelci v histórii.
"K 17. februáru 2021"
‡ - hráč hral v ére PMEK. Hráči, ktorí sú súčasťou Ligy majstrov UEFA 2020/2021 sú zobrazený hrubým písmom.
Tabuľka nižšie nezaraďuje góly strelené v kvalifikačných zápasoch súťaže.

</doc>
<doc id="663252" title="Kerry Washingtonová" url="https://sk.wikipedia.org/wiki?curid=663252">
Kerry Washingtonová

Kerry Washington (; * 31. januára 1977, Bronx, New York, USA) je americká herečka, producentka a režisérka. Je známa vďaka úlohe Olivie Pope z televízneho seriálu "Scandal" (2012 - 2018). V roku 2014 bola zaradená medzi 100 najvplyvnejších ľudí podľa časopisu Time.
Detstvo a mladosť.
Narodila sa v Bronxe v New Yorku. Jej rodičmi sú Valerie a Earl Washingtovnoví. Z otcovej strany má afroamerický pôvod. Navštevovala Spence School na Manhattane, kde maturovala v roku 1994. Neskôr študovala divadelné herectvo na George Washington University.
Kariéra.
V roku 2000 sa objavila v komédii "Save the Last Dance" po boku Julie Stiles a Seana Patricka Thomasa. Menšiu rolu získala po boku Angeliny Jolie a Brada Pitta, vo filme "Mr. &amp; Mrs. Smith" z roku 2005. O rok neskôr, vo filme "Mŕtve dievča", stvárnila ženu menom Rosetta, ktorá má vzťah s Kristou, ktorú stvárnila Brittany Murphy. 
V roku 2008 hrala po boku Samuela L. Jaksona a Patricka Wilsona vo filme "Lakeview Terrace". 
V roku 2012 stvárnila jednu z hlavných postáv vo filme Quentina Tarantina, "Nespútaný Django". Od apríla rovnakého roku do apríla 2018 stvárnila hlavnú postavu v dramatickom seriály "Scandal". Washingtonová získala za svoj herecký výkon niekoľko nominácii a získala aj rôzne filmové ocenenia. 
V roku 2017 bola obsadená do filmu "Confirmation", kde získala nomináciu na ocenenie Zlatý glóbus. V roku 2019 mala možnosť produkovať film "American Son", v ktorom si zahrala aj hlavnú ženskú rolu. Film bol spracovaný podľa divadelnej hry. 
V roku 2020 po boku Reese Witherspoon hrá v televíznom seriály "Little Fires Everywhere". V decembri 2020 vyšiel film spoločnosti Netflix "The Prom", kde hrala po boku Meryl Streep a Nicole Kidman. 
Osobný život.
V júni 2013 sa vydala za Nnamdiho Asomugha, s ktorým má dve deti. Získala čestný doktorát z Univerzity Georgea Washingtona. Je aktivistkou za LGBT a ľudské práva. V marci 2016 spoločne s Ellen Pompeo či Violou Davis podporovala kampaň Hillary Clinton. 

</doc>
<doc id="663258" title="Protimeteorický štít" url="https://sk.wikipedia.org/wiki?curid=663258">
Protimeteorický štít

Protimeteorický štít (iné názvy: mikrometeorický štít, protimeteorická ochrana, protimeteorický kryt)(angl. Micrometeoroid and Orbital Debris (MMOD) Protection, rusky противометеоритная защита ) slúži na ochranu kozmických sond, lodí i kozmonautov pred ničivými účinkami drobných meteoroidov alebo drobného vesmírneho odpadu. Vzhľadom na vysokú stretávaciu rýchlosť ide o zrážky s vysokými energiami. Napríklad malé teleso s hmotnosťou dvoch gramov má pri vzájomnej rýchlosti 11 000 m/s energiu zrážky 121 kJ, t.j. ekvivalent energie výbuchu 29 gramov TNT.
Prvé kozmické lode používali tuhé štíty, resp. odolné steny kozmických lodí, neskôr sa prešlo na ľahšie a efektívnejšie viacvrstvové konštrukcie.
Protimeteorický štít nemusí byť rovnaký z každej strany chráneného objektu, ale môže byť navrhnutý podľa predpokladaného rizika, napríklad podľa pravdepodobnosti výskytu veľkosti a rýchlosti a smeru príletu mikrometeoroidov. Riziko môže byť rôzne z konkrétneho smeru (napr. čelná zrážka je obvykle rizikovejšia ako náraz zozadu) a rôzne môže byť dôsledky (napr. strata funkčnosti, ohrozenie života).
Protimeteorický štít môže mať kumulované funkcie, ako napríklad tepelnú ochranu, radiačnú ochranu, a iné.
Odolnosť kozmickej lode.
Odolnosť kozmickej lode môže byť definovaná napríklad hodnotou PNP. (angl. "Probability of No Penetration" – pravdepodobnosť neprerazenia). PNP je bezrozmerná veličina ktorá vyjadruje pravdepodobnosť poškodenia. Pri hodnote PNP sa definuje, akým časticiam a akú dobu musí objekt odolať.
PNP = 0,9 / 15 rokov znamená, že ak 10 lodí strávi vo vesmíre 15 rokov, tak dôjde k poškodeniu 1 lode z 10. Riziko penetrácie v percentách vypočítame zo vzťahu: Risk = ( 1 – PNP ) * 100 %
Whipplov štít.
Whipplov štít (angl. "Whipple shield") bol vynájdený Fredom Whipplom. Je to viacvrstvový štít. V najjednoduchšej forme sa skladá z dvoch hliníkových plechov umiestnených v odstupe od chráneného povrchu. Prvý, tenší plech mikrometeorid nezastaví, no vzhľadom na vysokú energiu zrážky dôjde k fragmentácii mikrometeoroidu. Nasleduje vákuová medzera, v ktorej je priestor na rozptyl spŕšky fragmentov. Ideálne je docieliť dopad čo najmenších fragmentov na čo najväčšiu plochu, ktorú zachytáva druhý, hrubší plech. Za štítom nasleduje opäť medzera, aby sa účinky dopadu neprenášali priamo na stenu kozmickej lode. V sofistikovanejších štítoch býva viac rôznych vrstiev rôznych materiálov, pričom niektoré medzery môžu byť vyplnené napr. kevlarom, aerogelom, kovovou penou, tkaninou, plastom, kompozitom a podobne.
Viacnásobný zásah na to isté miesto štítu spôsobí jeho prerazenie. Väčšie častice je nutné vopred detegovať napríklad radarovým systémom NORADu a vyhnúť sa im.
Protimeteorická ochrana textilnou obšívkou.
Protimeteorická ochrana textilnou obšívkou funguje na podobnom princípe, ako Whipplov štít.
Je účinná najmä proti mikrometeoroidom, ktoré majú malú hmotnosť, kedy je aj vlastná hmota pevnejšej tkaniny dostatočná, aby pri zrážke došlo k fragmentácii meteoroidu. Nasleduje vrstva tepelnej izolácie, ktorá zabezpečuje, že fragmentácia nastane čo najďalej od chráneného povrchu a vytvorí sa priestor na kužeľový rozptyl zbrzdených drobných trosiek, ktorý je následne zachytený pevnejšou vrstvou.
Textilná protimeteorická ochrana - Beta textil, al. beta látka (angl. Beta cloth / beta fabric) je súčasťou skafandrov pre výstup do otvoreného vesmíru, alebo pre pobyt na Mesiaci. Texitilná obšívka je tiež napríklad súčasťou protimeteorickej ochrany kozmickej lode Sojuz (rusky противометеоритная защита), alebo ochrany rádioizotopového zdroja energie marťanského vozidla Curiosity.

</doc>
<doc id="663265" title="Nathan Söderblom" url="https://sk.wikipedia.org/wiki?curid=663265">
Nathan Söderblom

Nathan Söderblom (* 15. január 1866, Trönö† 12. júl 1931, Uppsala) bol švédsky luteránsky kňaz a biskup, teológ, autor a arcibiskup uppsalský. Bol taktiež nositeľom Nobelovej ceny za mier.
Život.
Nathan Söderblom sa narodil 15. januára 1866 v švédskej obci Trönö, do rodiny luteránskeho kňaza Jonasa Söderbloma. V roku 1883 sa prihlásil na Univerzitu v Uppsale. V roku 1893 bol vysvätený za kňaza a v roku 1914 bol vysvätený za biskupa v Uppsalskej katedrále svätého Petra. Od roku 1870 bol ženatý s jeho manželkou Annou, s ktorou mali 12 detí. Bol významným predstaviteľom ekumenického hnutia. V roku 1930 mu bola udelená Nobelová cena za mier. Zomrel 12. júla 1931 v Uppsale.
Nathan Söderblom a Slovensko.
Nathan Söderblom v roku 1922 vysvätil prvého slovenského evanjelického biskupa Jura Janošku a v roku 1928 biskupa Dušana Fajnora.

</doc>
<doc id="663270" title="Out (film)" url="https://sk.wikipedia.org/wiki?curid=663270">
Out (film)

Out je slovensko-maďarsko-lotyšsko-estónsky dramatický film z roku 2017, ktorý režíroval György Kristóf. Bol uvedený v sekcii Un Certain Regard na filmovom festivale v Cannes 2017 a na ArtFilm feste v Košiciach 2017. 
Film je odyseou päťdesiatročného Ágostona, hlavy rodiny, ktorý sa vydáva na cestu po Východnej Európe s nádejou získať prácu a splniť si svoj sen o chytení veľkej ryby. Skončí v Pobaltí s prázdnymi vreckami a za jeho golierom ostáva len morská soľ a vietor. Počas svojej cesty sa dostáva do čoraz viac bizarných situácií, kde stretáva priateľskú ženu, Rusa s nepriateľskými zámermi a smutného vypchatého zajaca bez uší. Vlny zaplavujú piesok a znovu sa vracajú do mora.

</doc>
<doc id="663276" title="Slovenský pohár v hokeji 1994/95" url="https://sk.wikipedia.org/wiki?curid=663276">
Slovenský pohár v hokeji 1994/95

Slovenský pohár v hokeji 1994/95 bol druhý ročník tejto súťaže. Obhajca trofeje bola Dukla Trenčín. Začiatok bol 11. augusta 1994 a finále bolo 13. septembra 1994. Druhý ročník vyhrala Dukla Trenčín vo finále zdolala HK Spišská Nová Ves 8:1.
Formát súťaže.
Druhého ročníka Slovenského pohára v hokeji sa pôvodne malo zúčastniť 16 tímov. Desať tímov z extraligy a šesť tímov z 1. ligy. Tímy rozdelili do štyroch skupín. Do play-off postupovali víťazi skupín. Semifinále sa potom hralo na dva zápasy a víťazi postupovali do finále. Tím HK Poprad odstúpil pred sezónou zo súťaže.
Play-off.
Semifinále sa hralo na dva zápasy. Finále sa potom hralo na neutrálnej pôde v Prievidzi. Víťazom sa stala Dukla Trenčín vo finále zdolali tím HK Spišská Nová Ves 8:1.
Prvé kolo
06. 09. 1994: HK Spišská Nová Ves - HK 36 Skalica 6:1
07. 09. 1994: Dukla Trenčín - Martimex ZŤS Martin 5:1
Odvety
09. 09. 1994: HK 36 Skalica - HK Spišská Nová Ves 3:4
11. 09. 1994: Martimex ZŤS Martin - Dukla Trenčín 3:2
Finále
Finále sa hralo na neutrálnej pôde v Prievidzi. 
Dukla Trenčín - HK Spišská Nová Ves 8:1 Tretiny (3:0, 4:0, 1:0)
Góly: (7. Jánoš 1:0, 9. Kolník 2:0, 16. Melicherík 3:0, 21. Kolník 4:0, 27. Jánoš 5:0, 36. Madový 6:0, 39. Jánoš 7:1, 50. Smerčiak 8:1 - 37. Krajňák 6:1) 
Najlepší strelci.
7 gólov
Ľubomír Kolník 
6 gólov
Branislav Jánoš 
5 gólov
Richard Kapuš 
4 góly 
Vlastimil Plavucha 
Žigmund Pálffy 
Ľubomír Vaic 
Zdroj.
http://hokej.xf.cz/slpohar/index.html
https://www.hockeyslovakia.sk/sk/

</doc>
<doc id="663278" title="Robinson &amp; Crusoe (film)" url="https://sk.wikipedia.org/wiki?curid=663278">
Robinson &amp; Crusoe (film)

Robinson &amp; Crusoe je experimentálny film Jána Sabola z roku 2012, vytvorený v rámci projektu Košice – Európske hlavné mesto kultúry 2013. Vo filme hrajú Michal Soltész, Sándor Tamás Molnár, Vica Kerekes a Roman Luknár. Film získal hlavnú cenu v kategórii hraný film na filmovom festivale "The Spirits of the Earth" v talianskom Turíne.
Tento celovečerný hraný film spája experimentálnym a originálnym spôsobom divadelnú a filmovú zložku. Jeho téma vychádza zo základného motívu ne-komunikácie medzi ľuďmi, národmi, vzájomných averzií, predsudkov, ktoré sú často motivované neochotou spoznávania iných kultúr a názorov. Pud sebazáchovy, prežitia však prinúti hlavných aktérov k vzájomnej spolupráci, porozumeniu, odhaľujú sa ľudské, vnútorne dimenzie človeka.

</doc>
<doc id="663296" title="Krajský súd v Košiciach" url="https://sk.wikipedia.org/wiki?curid=663296">
Krajský súd v Košiciach

Krajský súd v Košiciach (alebo Krajský súd Košice), je krajský súd so sídlom v meste Košice, sídle Košického kraja a Košického samosprávneho kraja. Budova súdu sa nachádza na Štúrovej ulici 29. Predsedníčkou súdu je JUDr. Frederika Zozuľáková, podpredsedmi JUDr. Jozef Maruščák a JUDr. Ján Slovinský.
Na súde v roku 2019 pôsobilo 66 sudcov, ktorých počet oproti minulým rokom klesol. Vo februári 2021 mal súd 57 aktívnych sudcov. Na súde bolo vo februári 2021, evidovaných 44 431 rozhodnutí. Súd vo väčšine prípadov rieši občianskoprávne a trestnoprávne súdne spory a prípady, ale je mu umožnené rozhodovať aj o správnych veciach v prípadoch, keď sa nejedná o situácie presne vymedzené v osobitnom zákone.
Obvod súdu tvoria obvody Okresného súdu Košice I, Okresného súdu Košice II, Okresného súdu Košice-okolie, Okresného súdu Michalovce, Okresného súdu Rožňava, Okresného súdu Spišská Nová Ves a Okresného súdu Trebišov.
História.
História krajského a okresných súdov v Košiciach začala v roku 1945 v povojnovom období. V tomto roku bol zriadený "Hlavný súd v Košiciach", pod ktorý spadali Krajský súd v Košiciach, Krajský súd v Levoči, Krajský súd v Prešove, Krajský súd v Rimavskej Sobote a Krajský súd v Ružomberku. Neskôr bol prijatím ústavného zákona č. 150/1948 Sb. a prijatím zákona č. 320/1948 Sb. bol Krajský súd v Košiciach, ktorý sa stal jedným zo šiestich krajských súdov na území Slovenska. Následne sa po prijatí zákona č. 36/1960 Zb. o územnom členení štátu uskutočnila redukcia počtu krajov na 3 krajské súdy. Krajský súd v Košiciach zahŕňal Košický kraj a Prešovský kraj.
Budova krajského súdu bola postavená v roku 1982. V roku 1997 sa uskutočnila reorganizácia štátnej správy a sústavy súdov. Od tejto doby je budova sídlom Krajského súdu v Košiciach, Okresného súdu Košice I, Okresného súdu Košice II a Okresného súdu Košice-okolie.

</doc>
<doc id="663301" title="Nórska križiacka výprava" url="https://sk.wikipedia.org/wiki?curid=663301">
Nórska križiacka výprava

Nórska križiacka výprava alebo nórska krížová výprava bola križiacka výprava či púť, ktorá prebehla medzi rokmi 1107 až 1110 ako dozvuk prvej križiackej výpravy. Nórska križiacka výprava je aj prvá križiacka výprava, na ktorej sa osobne zúčastnil korunovaný panovník. Viedol ju nórsky kráľ Sigurdom I.
Cesta do Jeruzalema.
Z Nórska do Anglicka (11071108).
Sigurd a jeho muži sa z Nórska vydali na plavbu na jeseň v roku 1107. Výprava pozostávala zo šesťdesiat lodí a asi 5 000 mužov. Ešte na jeseň pristála flotila v Anglicku, kde bol v tom čase kráľom Henrich I. Sigurd tu so svojimi mužmi zostal celú zimu až do jari 1108, keď sa výprava po mori vybrala po mori ďalej.
Na Pyrenejskom polostrove (11081109).
Po niekoľkých mesiacoch zakotvila nórska flotila v Galícii v blízkosti významného pútnického miesta Santiago de Compostela. V krajine, ktorú Nóri označovali ako „Jakobsland“, im bolo miestnym pánom dovolené prečkať zimu. Keď však zima prišla, nastal nedostatok jedla, čo miestneho vládcu donútilo prerušiť predaj potravín nórskym bojovníkom. Sigurd preto zhromaždil svoje vojsko a dobyl hrad lokálneho vládcu, kde získal potrebné zásoby ako aj inú korisť.
Na jar výprava pokračovala po mori ďalej pozdĺž pobrežia Portugalska, pričom zajala osem saracénskych galér a dobyla hrad v Sintre (v skutočnosti išlo asi o Colares, ktoré je bližšie pri mori). Potom Nóri pokračovali smerom k Lisabonu, mestu na pomedzí kresťanského a moslimského sveta, kde zvíťazili v ďalšej bitke. Na svojej ceste ďalej vyplienili mesto Alkasse (pravdepodobne ide o Al Kuasr) a pri vstupe do Stredozemného mora porazili v blízkosti Gibraltárskej úžiny eskadru moslimských lodí.
Na Baleárskych ostrovoch (1109).
Po vstupe do Stredozemného mora sa severania plavili pozdĺž pobrežia krajiny Saracénov "(Serkland)" až k Baleárskym ostrovom. Tie boli v tom čase kresťanmi vnímané ako brloh pirátov a otrokárske stredisko. Nájazdy Nórov sú aj prvými zaznamenanými útokmi kresťanov proti týmto moslimským ostrovom (hoci sa Baleáry stali isto už aj skôr cieľom drobnejších útokov).
V Jeruzalemskom kráľovstve (1110).
V lete 1110 Nóri konečne pristáli v Akkone a vydali sa do Jeruzalema, kde bol Sigurd so všetkými poctami privítaný jeruzalemským kráľom Balduinom I. Po vrelom privítaní, ktoré bolo hodné korunovaného panovníka, sprevádzal Balduin Sigurda k rieke Jordán a späť do Jeruzalema.
Nóri boli obdarovaní mnohými cennosťami a relikviami, a to vrátane triesky zo Svätého kríža, na ktorom mal byť údajne ukrižovaný Ježiš Kristus. Táto vzácna relikvia im bola venovaná pod podmienkou, že budú aj naďalej podporovať a presadzovať kresťanstvo a že relikviu prinesú k hrobu svätého Olafa.

</doc>
<doc id="663303" title="Anna Sámelová" url="https://sk.wikipedia.org/wiki?curid=663303">
Anna Sámelová

Doc. PhDr. Anna Sámelová, PhD., rodená Korbová (* 1968, Poprad, ČSSR) je slovenská redaktorka, rozhlasová moderátorka a vysokoškolská pedagogička. 
Životopis.
V roku 1991 absolvovala magisterské medziodborové štúdium filozofie – histórie na Filozofickej fakulte Univerzity Komenského v Bratislave.
Počas štúdia v rokoch 1990 až 1991 pôsobila ako externá redaktorka vnútropolitického oddelenia denníka "Smena". V rokoch 1991 až 1992 bola redaktorkou dvojtýždenníka "Verejná mienka".
Medzi rokmi 1992 a 1995 pôsobila ako redaktorka, parlamentná spravodajkyňa, moderátorka a vedúca vydania "Rádiožurnálu Slovenského rozhlasu". Keď odišla z Rádiožurnálu, chvíľu pôsobila ako tlačová hovorkyňa Incheba, a. s. a v roku 1996 sa stala šéfredaktorkou dvojtýždenníka "Slovensko a reality". V rovnakom roku jej bola udelená Výročná cena Literárneho fondu za najlepší tvorivý novinársky čin v roku 1996, ktorý získala za podiel na sformovaní rozhlasového denníka "Žurnálu Rádia Twist". V rádiu Twist pôsobila ako redaktorka spravodajstva a moderátorka od roku 1995 až do roku 2000, kedy sa stala šéfredaktorkou spravodajstva až do roku 2004.
V rokoch 1996 až 2002 bola lektorkou verbálnej a neverbálnej komunikácie v Centre nezávislej žurnalistiky v Bratislave.
V roku 2006 bola menovaná guvernérom Národnej banky Slovenska na členku Pracovného výboru pre komunikáciu zavedenia eura v Slovenskej republike, kde pôsobila tri roky. V rovnakom roku sa stala riaditeľkou Centier spravodajstva Rozhlasu a televízie Slovenska. Túto funkciu zastávala do roku 2012.
V rokoch 2006 až 2011 bola spoluautorkou etických kódexov oblasti žurnalistiky. V roku 2008 spoluzakladala Medzinárodný tlačový inštitút na Slovensku.
V rokoch 2011 až 2013 bola členkou poroty Novinárskej ceny v Česku v kategóriách „Najlepšia reportáž audiovizuálnej žurnalistiky“ (roka 2011 a 2012) a „Najlepšia reportáž“ (roka 2010).
Medzi rokmi 2013 až 2015 študovala doktorandské štúdium systematickej filozofie a v roku 2015 získala titul PhDr. v odbore filozofia. Od júna do septembra 2016 robila dizertačný výskum na Katedra médií, kognície a komunikácie Kodanskej univerzity v Kodani.
V rokoch 2014 až 2017 vyučovala na Katedre filozofie a dejín filozofie Filozofickej fakulty Univerzity Komenského v Bratislave.
Medzi rokmi 2015 až 2016 vyučovala na Katedre žurnalistiky Vysokej školy Danubius a od roku 2017 je odbornou asistentkou na Katedre žurnalistiky Filozofickej fakulty Univerzity Komenského v Bratislave.

</doc>
<doc id="663304" title="Glukogénna aminokyselina" url="https://sk.wikipedia.org/wiki?curid=663304">
Glukogénna aminokyselina

Glukogénna aminokyselina je aminokyselina, ktorú je možné premeniť na glukózu pomocou glukoneogenézy. Oproti tomu sú ketogénne aminokyseliny premieňané na ketolátky.
Produkcia glukózy z glukogénnych aminokyselín pozostáva z premeny týchto aminokyselín na alfa-ketokyseliny a následne na glukózu. Oba tieto procesy prebiehajú v pečeni. Tento mechanizmus dominuje počas katabolýzy, jeho aktivita narastá podľa vážnosti pôstenie a hladovanie (čím dlhšie trvajú, tým silnejšia je katabolýza).
Glukogénne aminokyseliny sa premieňajú na pyruvát, acetylkoenzým A alebo pomocou anaplerotických reakcií na intermediáty citrátového cyklu.Tie sú potom premieňané na oxalacetát a následne pomocou glukoneogenézy na glukózu. 
U ľudí patria medzi glukogénne aminokyseliny:
Aminokyseliny, ktoré sú glukogénne a ketogénne zároveň (mnemotechnická pomôcka "FITTT"):
Len leucín a lyzín nie sú glukogénne aminokyseliny (sú to len ketogénne aminokyseliny).

</doc>
<doc id="663306" title="Ketogénna aminokyselina" url="https://sk.wikipedia.org/wiki?curid=663306">
Ketogénna aminokyselina

Ketogénna aminokyselina je aminokyselina, ktorú je možné rozložiť priamo na acetylkoenzým A, ktorý je prekurzorom ketolátok a myelínu, hlavne počas raného detstva, kedy vyvíjajúci sa mozog vyžaduje vysokú aktivity syntézy myelínu. Oproti tomu sa glukogénne aminokyseliny premieňajú na glukózu. Ketogénne aminokyseliny sa nemôžu premeniť na glukózu, pretože oba uhlíky v ketolátke sa počas citrátového cyklu premenia na oxid uhličitý.
U ľudí sú dve aminokyseliny len ketogénne - leucín a lyzín. Ďalších päť je ketogénnych i glukogénnych - fenylalanín, izoleucín, treonín, tryptofán a tyrozín (mnemotechnická pomôcka "FITTT"). Zvyšných trinásť aminokyselín je len glukogénnych.
Štúdie.
Ketogénne aminokyseliny hrajú v ľudskom tele dôležitú úlohu, preto existujú štúdie diét bohatých na ketogénne aminokyseliny ako možnej liečby nealkoholovej tukovej choroby pečene (NAFLD - non-alcoholic fatty liver disease) alebo cukrovky. Štúdie diét tukovej choroby pečene u myší ukázali, že znížený príjem ketogénnych aminokyselín lyzínu a treonínu môže viesť k pečeňovej steatóze (abnormálnemu hromadeniu lipidov), hlavnej príčine nealkoholovej tukovej choroby pečene. Konkrétne u leucínu bola preukázaná jeho dôležitá úloha v metabolickej dráhe inzulínu kvôli aktivácii rapamycínového komplexu 1 (mTORC1) a proteín S6 kinázy 1 (S6K1), ktorých zvýšená aktivácia vedie k rezistencii na inzulín. Ďalšie štúdie ukázali, že diéty bohaté na ketogénne aminokyseliny môžu pomôcť v znížení obezity a rezistencie na inzulín, ale využitie týchto diét však zostáva sporné.

</doc>
<doc id="663331" title="Kino Balkan (Plovdiv)" url="https://sk.wikipedia.org/wiki?curid=663331">
Kino Balkan (Plovdiv)

Kino „Balkan“ () je budova bývalého kina z prvej polovice 20. storočia, ktorá sa nachádza v centrálnej časti mesta Plovdiv v Plovdivskej oblasti v južnom Bulharsku.&lt;ref name="https://plovdivnow.bg"&gt;https://plovdivnow.bg&lt;/ref&gt;
Lokalita.
Budova leží v centrálnej časti mesta Plovdiv na križovatke ulíc ulici „Kňaz Aleksandăr I“ () a Patriarch Evtimij ().
Dejiny a súčasnosť.
Na mieste súčasnej budovy sa predtým nachádzala budova v ktorej sídlila najskôr reštaurácia "Aleksandăr Batenberg" () a neskôr slávna plovdivská cukráreň "Pčela" (, doslova "„Včela“"). Táto budova zhorela počas požiaru v roku 1937. Budova kina bola na mieste zhorenej budovy následne postavená v rokoch 19391940. Výstavbu vykonala sofijská staviteľská firma „Ciklon“. Kino bolo oficiálne otvorené verejnosti 11. októbra 1941, pričom premietaný bol maďarský film "Lángok" (). Majiteľ budovy bol Pavel BogdanovPavleto a spolumajiteľ Kliment Točkov. Vlastníkmi kina od jeho otvorenia až po znárodnenie po roku 1944 boli skúsení a dlhoroční prevádzkovatelia kín, Kiril Petrov a Luka Todorov. V rokoch 19681970 prešla budova rekonštrukciou v rámci ktorej bolo pristavané tretie poschodie. Kino bolo zatvorené v roku 1994, budova bola po reštitúcii predaná a odvtedy funguje ako priestor kde sídli kasíno a prevádzka siete rýchleho občerstvenia v prízemnej časti budovy.
Charakteristika.
Budova bola postavená podľa projektu architekta Konstantina Panajotova. Budova je zaujímavá predovšetkým svojou oválnou formou, ktorá sa odráža aj na vnútorných priestoroch a to predovšetkým foyeroch, koridoroch s šatňami ale aj samotnej kinosále, ktorá bola postavená v modernom vajcovitom tvare, aby sa zabezpečil rovnaký výhľad na plátno zo všetkých kútov miestnosti. Kinosála mala kapacitu 567 miest. V prízemnej časti sa nachádzali priestory určené pre menšie obchody, ktoré boli dostupné priamo z ulice. Budova bola pôvodne dvojposchodová, pričom na streche sa nachádzala terasa, v rámci rekonštrukcie na konci 60. rokov 20. storočia však bolo pristavané tretie poschodie. Na pôvodnej terase sa nachádzala cukráreň s výhľadom na Rodopy. Fasáda budovy je obložená doskami z vápenca.

</doc>
<doc id="663350" title="S1 (televízna stanica)" url="https://sk.wikipedia.org/wiki?curid=663350">
S1 (televízna stanica)

S1 (Slovenský okruh jedna) bola televízna stanica, ktorá vysielala na Slovensku od 3. 9. 1990 do 30. 6. 1991, keď ju od 1. 7. 1991 nahradila novovzniknutá Slovenská televízia.
Vznik.
V súvislosti s demokratickými zmenami po novembri 1989 došlo aj k zmene vysielacej štruktúry a názvu Česko-slovenskej televízie (ČST). Už 18. 4. 1990 prijala vláda Slovenskej republiky Uznesenie č. 178/1990, ktorým zmenila dovtedajší názov "Česko-slovenská televízia v Slovenskej republike" a oficiálne ustanovila názov na Slovenská televízia (ST), stále však ako súčasť Česko-slovenskej televízie. Dňa 3. septembra.1990 bol 1. program ČST premenovaný na F1 (Federálny okruh 1). 2. program ČST, ktorý bol koncipovaný ako národný program, bol premenovaný na ČTV (Česká televize) v Česku a na S1 (S"lovenský okruh jedna") na Slovensku. Dňa 1. 7. 1991 vznikla Slovenská televízia (STV), ktorá vznikla na základe zákona Slovenskej národnej rady č. 254 Zb. o Slovenskej televízií zo dňa 24. 5. 1991, ktorá nahradila S1 na jej frekvencii. Dňa 1. 1. 1992 vznikla aj Česká televízia (ČT), na základe zákona o Českej televízii (zákon č. 483/1991 Sb.).
Zánik.
So vznikom Slovenskej televízie S1 zanikla.

</doc>
<doc id="663368" title="Jozef Drobný" url="https://sk.wikipedia.org/wiki?curid=663368">
Jozef Drobný

Jozef Drobný (* 25. marec 1897, Trstená – † 11. január 1959) bol významný predák slovenských poštárov a politik HSĽS v medzivojnovom Československu a v období Slovenského štátu.
Biografia.
Študoval na piaristickom gymnáziu v Ružomberku. Po štúdiách nastúpil do poštovej služby. Už v roku 1919 sa pokúsil spolu s ďalšími štátnymi zamestnancami založiť Spolok štátnych zamestnancov, avšak v súvislosti s plebiscitom na Spiši bol odvolaný do obce Tribš ako administrátor miestneho poštového úradu a poštový dôverník.
Medzičasom sa utvoril Spolok slovenských poštárov, do ktorého vstúpil. Začal byť činný v jeho bratislavskom výbore a od roku 1924 bol aj v jeho predsedníctve. Po rozdelení bratislavskej odbočky na ústredie a odbočku bol zvolený do čela odbočky a zároveň sa stal úradujúcim podpredsedom ústredia Spolku slovenských poštárov. Okrem odborovej činnosti sa začal venovať aj písaniu odborných prác v oblasti poštových služieb. V roku 1932 vydal knihu "Hospodárska služba poštových úradov" (praktická príručka pre zamestnancov pošty). Taktiež prispieval odbornými článkami do viacerých časopisov. Stal sa aj hlavným poštovým tajomníkom v Bratislave.
V parlamentných voľbách v roku 1935 bol zvolený za poslanca Národného zhromaždenia za HSĽS, resp. Autonomistický blok. Kandidoval v XVI. volebnom kraji (Nové Zámky). V snemovni pôsobil v rozpočtovom a sociálne-politickom výbore.
Vo voľbách do Snemu Slovenskej krajiny v roku 1938 je zvolený za poslanca. V sneme zasadal počas celej doby trvania Slovenského štátu. Bol členom sociálneho výboru snemu. Bol krajovým poslancom pre okres Nová Baňa a zároveň vedúci Odboru poštovej správy pri Združení štátnych a verejných zamestnancov.
Po roku 1945 bol na základe rozhodnutia SNR z pošty pre kolaborantstvo prepustený. Orgánmi Národnej bezpečnosti bol spolu s ďalšími poslancami snemu zaistený a postavený pred súd. V marci 1947 bol za svoju činnosť v rokoch 19381945 odsúdený na trest odňatia slobody 20 mesiacov, ktorý si však stihol odpykať do vynesenia rozsudku. Okrem toho mu bola ako vedľajší trest vymeraná strata občianskych práv na dobu dvoch rokov a konfiškácia jednej štvrtiny majetku.

</doc>
<doc id="663371" title="Swoosie Kurtzová" url="https://sk.wikipedia.org/wiki?curid=663371">
Swoosie Kurtzová

Swoosie Kurtzová (* 6. september 1944, Omaha, Nebraska, USA) je americká filmová, televízna a divadelná herečka.
Detstvo a mladosť.
Kurtzová sa narodila v meste Omaha, v Nebraske. Bola jedináčik a jej matkou bola spisovateľka Margaret Kurztová a jej otec bol plukovník vzdušných síl Frank Kurtz Jr. Vyštudovala drámu na University of Southern California.
Kariéra.
Jej prvá herecká rola prišla v roku 1962, v televíznom seriály "The Golden Trap". V roku 1975 debutovala na Broadwayi. O tri roky neskôr získala herecké uznanie za jej herecký výkon v inscenácii "Uncommon Women and Others". V roku 1978 sa pripojila k hereckému obsadeniu televízneho sitcomu "Mary", kde si zahrala po boku Mary Tyler Moore či Michaela Keatona.
V roku 1983 si zahrala v detektívom filme "A Caribbean Mystery", podľa knižnej predlohy od Agathy Christie. Vo filme sa objavila po boku herečky Helen Hayes, ktorá stvárnila slečnu Marple. V roku 1988 si zahrala v Oscarovej dráme "Dangerous Liaisons", po boku Glenn Close, Michelle Pfeiffer a Johna Malkovicha.
V roku 1991 stvárnila bohatú a miestami povrchnú Alex v dramatickom televíznom seriály "Sisters". Objavila sa vo všetkých 128 epizódach seriálu. Seriál bol ukončený v roku 1996. V roku 1997 si po boku Jima Carreyho zahrala v komédii "Liar, liar". Menšiu rolu hrala vo filme "Veľmi nebezpečné známosti" z roku 1999.
V roku 2002 si zahrala menšiu rolu po boku hercov ako Jessica Biel, Kate Bosworth, Faye Dunaway a James Van Der Beek vo filme "The Rules of Attraction". Hosťovala spoločne s Blythe Danner v televíznom seriály "Sister Jackie" v roku 2009. Od roku 2010 do roku 2016 hrala pravidelnú rolu v televíznom seriály "Mike a Molly". Od roku 2018 sa pravidelne objavovala tiež po boku Matta LeBlanca v televíznom seriály "Man with a Plan". Posledná epizóda seriálu bola vysielaná v roku 2020.
V roku 2021 prijala rolu Sheily v televíznom seriály "Call Me Kat", kde stvárni matku Mayim Bialik.
Osobný život.
V rokoch 1964 až 1970 mala vzťah s hercom Joshuom Whiteom. Kurtzová sa nikdy nevydala a nemá žiadne deti.

</doc>
<doc id="663375" title="Pavol Florek" url="https://sk.wikipedia.org/wiki?curid=663375">
Pavol Florek

PhDr. Pavol Florek (* 25. marec 1895, Krušetnica† 11. máj 1963, Martin) bol slovenský historik, múzejník, pedagóg a politik HSĽS v období medzivojnového Československa a v období Slovenského štátu.
Stredoškolské štúdiá absolvoval v Trstenej, Levoči, Podolínci a vo Vacove. V rokoch 1916 - 1918 študoval v Budapešti filozofiu (odbor latinský jazyk, dejepis a zemepis). Neskôr pokračoval v štúdiu na Karlovej univerzite v Prahe, kde získal ako prvý Slovák v Československu profesorskú aprobáciu. Následne študoval na Univerzite Komenského v Bratislave, kde získal titul doktora filozofie.
Od roku 1920 pôsobil ako stredoškolský profesor v Košiciach, Dolnom Kubíne, v Rimavskej Sobote, v Bratislave a nakoniec v Turčianskom Svätom Martine. V rokoch 1926 - 1928 pracoval v Prahe na Ministerstve školstva a národnej osvety.
V Dolnom Kubíne v roku 1925 založil Oravské múzeum a muzeálnu spoločnosť. V čase svojho pôsobenia v Rimavskej Sobote zreorganizoval a poslovenčil Spoločnosť Gemer-malohontianskeho múzea. V roku 1926 obnovil vydávanie predprevratového Zborníka Muzeálnej slovenskej spoločnosti v Turčianskom Svätom Martine. Ako delegát Slovenského národného múzea bol účastníkom medzinárodných slovanských kongresov v Poľsku a v Juhoslávii, kde za svoju činnosť dostal od juhoslovanského kráľa Alexandra I. vyznamenanie Rád sv. Sávu. V Martine redigoval aj Zborník profesorov-Slovákov. Zostavil sprievodcu po Turčianskom Sv. Martine a Turci, napísal dejiny Znievskeho hradu. Uverejňoval zásady slovenského zemepisného názvoslovia, čím bránil počešťovaniu slovenčiny a slovenských názvov. Neskôr stál aj na čele Spolku slovenských profesorov.
Už od študentských čias bol veľkým vlastencom. Po vzniku Československa sa stotožňoval s politickým kurzom Andreja Hlinku a jeho HSĽS. Ľudákov zastupoval aj v martinskom mestskom zastupiteľstve. V parlamentných voľbách v roku 1935 bol zvolený za poslanca Národného zhromaždenia za HSĽS, resp. Autonomistický blok v XVII. volebnom kraji (Turč. Sv. Martin). V snemovni pôsobil v rozpočtovom výbore. Vo voľbách do Snemu Slovenskej krajiny v roku 1938 bol zvolený za poslanca. Poslancom bol počas celej existencie Slovenského štátu. V sneme pôsobil v kultúrnom, rozpočtovom a zahraničnom výbore. Bol krajovým poslancom pre okres Dolný Kubín a zároveň v Združení štátnych a verejných zamestnancov vykonával funkciu vedúceho Odboru školskej a osvetovej správy.
V roku 1945 emigroval do Rakúska a následne do Talianska, odkiaľ sa v roku 1947 vrátil do Československa. Sprvu pracoval ako robotník v Martine. Neskôr v rokoch 1955 - 1956 bol archivárom a knihovníkom v Štátnej mincovni v Kremnici. Odtiaľ nastúpil do knihovníckeho oddelenia Matice slovenskej v Martine.

</doc>
<doc id="663380" title="James Van Der Beek" url="https://sk.wikipedia.org/wiki?curid=663380">
James Van Der Beek

James Van Der Beek (* 8. marec 1977, Cheshire, Connecticut, USA) je americký herec známy z televízneho seriálu "Dawsonov svet" (1998 - 2003).
Detstvo a mladosť.
Van Der Beek sa narodil matke Sheile a otcovi Jamesa Van Der Beekovím v meste Cheshire, v štáte Connecticut. Jeho rodičia sú holandského pôvodu.
Ako pätnásť ročný požiadal matku aby ho vzala do New Yorku, kde sa chcel stať hercom. O rok neskôr už debutoval na Broadwayi.
Kariéra.
Od roku 1998 do roku 2003 stvárnil hlavnú postavu televízneho seriálu "Dawsonov svet". Jeho herecký výkon v seriáli bol pozitívne prijatý filmovými kritikmi. O rok neskôr stvárnil hlavnú postavu v komédii "Varsity Blues", kde si zahral po boku Amy Smart, Ali Larter, Paula Walkera a Jona Voighta. Za svoj herecký výkon získal ocenenie MTV Award.
V roku 2005 si zahral v komédii "Standing Still". V roku 2008 hosťoval v troch epizódach televízneho seriálu, "Ako som spoznal vašu mamu", kde stvárnil kamaráta Robin Sherbatsky (Cobie Smulders). V roku 2009 si zahral vo filme "Formosa Betrayed", ktorý je založený na skutočných udalostiach. Za svoj herecký výkon získal ocenenie pre najlepšieho herca na filmovom festivale v San Diegu. Po boku Michelle Trachtenberg a Taylor Schilling si zahral v televíznom seriály "Mercy". Samého seba si zahral v televíznom seriáli Don't "Trust the B---- in Apartment 23" z roku 2012.
V roku 2015 sa objavil po boku Patricie Arquette v televíznom seriály "". V roku 2017 sa mal objaviť v horore "47 Meters Down" ale nakoniec jeho scény boli z filmu vystrihnuté.
Osobný život.
Od roku 2003 do roku 2009 tvoril manželský pár s herečkou Heather McCombovou. Na jeseň roku 2009 požiadal Van Der Beek o rozvod, ktorý sa uskutočnil v roku 2010.
Dňa 1. augusta 2010 sa oženil s obchodnou konzultantkou Kimberly Brookovou v Tel Aviv, v Izraeli. Majú spolu päť detí. V októbri 2019 pár oznámil, že čakajú svoje šieste dieťa no o mesiac neskôr priznali, že Brooková potratila. Od septembra 2020 nežijú v Los Angeles a presťahovali sa do Texasu.

</doc>
<doc id="663386" title="Ulica 1. mája (Pezinok)" url="https://sk.wikipedia.org/wiki?curid=663386">
Ulica 1. mája (Pezinok)

Ulica 1. mája je ulica v Pezinku. Je pomenovaná podľa Sviatku práce.
Bytové domy na tejto ulici sa zvyčajne radia do sídliska Juh. V minulosti sa výstavba spolu so sídliskom Za hradbami nazývala sídlisko Stred II a v súčasnosti sa niekedy uvádza aj ako sídlisko 1. mája.
Nachádza sa tu talianska reštaurácia s pizzeriou a obchod s potravinami. Pred obchodom s potravinami sa nachádza plastika torza ľudskej figúry (prezývaná aj „Túžba“) z roku 1968, ktorú vytvoril akademický sochár Emil Venkov odliatím z hydronália.
Na čísle 29/A sa nachádza džudo aréna klubu 1. Judo Club Pezinok.

</doc>
<doc id="663390" title="Drevokombinát (Pezinok)" url="https://sk.wikipedia.org/wiki?curid=663390">
Drevokombinát (Pezinok)

Drevokombinát (Pezinok) (iné názvy: Drevoindustria (Pezinok), Malokarpatská drevárska fabrika; hovorovo "Drevona") bol priemyselný areál a továreň na spracovanie dreva na Drevárskej ulici číslo 23 v Pezinku. Susedí s, dnes už bývalými, vinárskymi závodmi a v súčasnosti sa tu nachádzajú sklady a kancelárie.
História.
Výstavba Drevokombinátu v Pezinku sa začala 10. júna 1967 s nákladom okolo 600 miliónov korún. Generálnym dodávateľom stavebnej časti bol Hydrostav v Šali a technologické zariadenia dodalo ČKD Dukla Praha, Kráľovopolské strojárne v Brne a niektoré firmy z Francúzska a Švédska. V roku 1968 sa areál napojil na vlečku Západoslovenských tehelní a neskôr sa na ňu napojil aj susedný vinársky závod. Dňa 1. júla 1971 podnik začal svoju prvú etapu výroby a bola aj otvorená pílnica.
Dňa 29. februára 1996 bol rozhodnutím Ministra hospodárstva Slovenskej republiky Jánom Duckým zrušený štátny podnik Drevokombinát Pezinok.
V roku 1997 bola obnovená výroba pod názvom Malokarpatská drevárska fabrika.
Súčasný stav.
V roku 2007 areál odkúpila spoločnosť BETA – CAR, s r. o. Nachádza sa tu administratívna budova BETA-CAR Business Centrum, skladové priestory, parkovacie plochy, opustená fabrika s komínom a bývalý drevosklad s betónovými stĺpmi.
Kultúra.
V areáli BETA-CAR sa krátky čas konal multižánrový festival Alternatíva v Drevone. Po dvoch ročníkoch zanikol a 3. ročník, plánovaný na rok 2014, musel byť zrušený.

</doc>
<doc id="663399" title="Drezina" url="https://sk.wikipedia.org/wiki?curid=663399">
Drezina

Drezina je ľahké koľajové vozidlo, ktoré slúži na dopravu niekoľkých pasažierov väčšinou na služobné účely. Môže byť poháňané mechanicky silou svalou alebo je vybavené motorom.
Názov je odvodený z mena vynálezcu Karla Draisa, konštruktéra cestného jednostopového odrážadla nazvaného "Laufmaschine" alebo draisina, predchodcu dnešných bicyklov.
Dreziny boli robené na princípe bicyklov, motocyklov alebo automobilov. Existovali aj dreziny postavené ako jednoduchý voz s kľukou a dvojzvratnou pákou (pumpovacia drezina – obdoba princípu starých ručných hasičských striekačiek).

</doc>
<doc id="663405" title="Dawsonov svet" url="https://sk.wikipedia.org/wiki?curid=663405">
Dawsonov svet

Dawsonov svet () je americký dramatický televízny seriál. Bol vysielaný v rokoch 1998 až 2003 na televíznej stanici The WB. Seriál má šesť sérii a 128 epizód. Hlavné postavy stvárnili James Van Der Beek, Katie Holmes, Joshua Jackson a Michelle Williams. 
Scenár k filmu napísal Kevin Williamson, ktorý sa inšpiroval svojim dospievaním. 
Seriál hovorí príbeh o troch kamarátoch, ktorý sa poznajú od detstva (James Van Der Beek, Katie Holmes, Joshua Jackson) vo fiktívnom meste Capeside v štáte Massachusetts. Do ich partie príjmu nového člena, ktorým sa stane vnučka Dawsonových susedov, ktorú stvárnila Michelle Williams.

</doc>
<doc id="663418" title="Majstrovstvá sveta v ľadovom hokeji hráčov do 18 rokov 2021" url="https://sk.wikipedia.org/wiki?curid=663418">
Majstrovstvá sveta v ľadovom hokeji hráčov do 18 rokov 2021

Majstrovstvá sveta v ľadovom hokeji hráčov do 18 rokov 2021 sú 23. MS v ľadovom hokeji hráčov do 18 rokov. Konajú sa od 26. apríla do 6. mája 2021 v amerických mestách Frisco a Plano.
Základné skupiny.
Skupina A.
Zápasy
Skupina B.
Zápasy
Play-off.
Pre semifinálové zápasy budú tímy znova nasadené podľa nasledovného poradia: 1. Kanada, 2. Fínsko, 3. Rusko, 4. Švédsko, 5. USA, 6. Bielorusko, 7. Česko, 8. Švajčiarsko.
Nižšie divízie.
MS U18 I. A divízie.
Turnaj sa mal konať sa mal konať od 5. do 11. apríla 2021 na Slovensku. Turnaj bol však zrušený Medzinárodnou hokejovou federáciou 18. novembra 2020 (Covid 19).
MS U18 I. B divízie.
Turnaj sa mal konať sa mal konať od 18. do 25. apríla 2021 v Taliansku. Turnaj bol však zrušený Medzinárodnou hokejovou federáciou 18. novembra 2020 (Covid 19).
MS U18 II. A divízie.
Turnaj sa mal konať sa mal konať od 4. do 10. apríla 2021 v Estónsku. Turnaj bol však zrušený Medzinárodnou hokejovou federáciou 18. novembra 2020 (Covid 19).
MS U18 II. B divízie.
Turnaj sa mal konať sa mal konať od 21. do 27. marca 2021 v Bulharsku. Turnaj bol však zrušený Medzinárodnou hokejovou federáciou 18. novembra 2020 (Covid 19).
MS U18 III. A divízie.
Turnaj sa mal konať sa mal konať od 29. marca do 4. apríla 2021 v Turecku. Turnaj bol však zrušený Medzinárodnou hokejovou federáciou 18. novembra 2020 (Covid 19).
MS U18 III. B divízie.
Turnaj sa mal konať sa mal konať od 28. marca do 3. apríla 2021 v Luxembursku. Turnaj bol však zrušený Medzinárodnou hokejovou federáciou 18. novembra 2020 (Covid 19).

</doc>
<doc id="663421" title="Amber Van Day" url="https://sk.wikipedia.org/wiki?curid=663421">
Amber Van Day

Amber Van Day (* 1. máj 1996, Brighton and Hove, Spojené kráľovstvo) je britská popová speváčka, skladateľka a herečka, známa hlavne kvôli jej singlom "Kids in the Corner" a "WTF" (spolu s Hugelom).
Osobný život.
Amber van Day je dcérou britského speváka David Van Day, ktorý bol súčasťou populárneho dua Dollar v 80. rokoch. Začala skladať a spievať už ako malé dievča, keď mala 8 rokov. Do pozornosti ľudí sa dostala hlavne vďaka jej spolupráci s Hugelom, a ich spoločným titulom "WTF" ktorý má v súčasnosti viac ako 77 miliónov streamov na Spotify, a taktiež dosiahol niekoľko zlatých ocenení.
Kariéra.
Jej kariéra začala v roku 2015 kedy spolu s George Kwallim nahrala jej prvý titul "Act No Good". Na pár rokov sa odmlčala, no koncom roku 2018 nahrala spolu s Hugelom titul "WTF". V máji 2019 nahrala ďalší titul "Mamma Mia" spolu s Hugelom. V júli 2019 nahrala spolu so skupinou Love Harder titul "Oblivion", ktorý je zároveň jej druhým najúspešnejším titulom, ktorý má momentálne viac ako 30 miliónov streamov na Spotify. V októbri 2019 nahrala titul "I don't wanna talk" opäť s Hugelom. V roku 2019 jej piesne na Spotify počúvalo 7,6 miliónov ľudí zo 79 krajín celkovo 54,6 miliónkrát, dokopy to bolo 2,3 miliónov hodín. Vo februári 2020 získal jej titul "WTF" dve zlaté ocenenia. V apríli 2020 nahrala svoj prvý debutový solo singel "Kids in the Corner" ktorý sa stal populárnym v januári 2021, pretože tvorí soundtrack Netflix seriálu . V júli 2020 nahrala ďalší titul "Papa" spolu s nemeckou skupinou YouNotUs, tento titul dosiahol 20 priečky v najlepších single tituloch v Nemecku.
Kids in the Corner.
Jej debutový singel "Kids in the Corner" je zameraný na tému sebaprijatia a rozmanitosti. Podľa Amber je dôležité a aj silné pripustiť si že sme zraniteľní. Nikto nám nemôže hovoriť čo máme a čo nemáme robiť; nikto nám nemôže prikázať koho máme mať radi a koho nemáme mať radi. Taktiež si myslí že skutoční hrdinovia sú tí, ktorí pomáhajú ostatným žiť bez ohľadu na to, čo je podľa spoločnosti správne a čo nesprávne.

</doc>
<doc id="663435" title="David O’Keeffe" url="https://sk.wikipedia.org/wiki?curid=663435">
David O’Keeffe

David O’Keeffe (* 1953, Ennis, Írsko) je írsky právnik.
Je emeritným profesorom európskeho práva na Londýnskej univerzite (University of London). Pracuje ako Senior Counsel v medzinárodnej právnickej kancelárii Dentons. Od roku 2008 je predsedom tribunálu pre prípady európskej štátnej služby vo Florencii.
Bol „référendaire“ na Európskom súdnom dvore (19851990). V rokoch 19901993 pôsobil ako profesor európskeho práva a dekan Právnickej fakulty Univerzity v Durham (Spojené kráľovstvo). V rokoch 19932004 bol profesorom európskeho práva a prodekanom Právnickej fakulty University College London. Rovnaký predmet vyučoval aj na univerzite College of Europe v Bruggy a európskom centre Natolin vo Varšave (19932007).
Poradil Snemovni lordov s právom Európskej únie. Predtým pracoval ako externý poradca Európskeho parlamentu a Európskeho ombudsmana. Bol členom expertnej skupiny Európskej komisie pre vnútorný trh a voľný pohyb osôb, ktorej predsedala Simone Veilová.
Od roku 1990 až do pristúpenia krajín strednej a východnej Európy k Európskej únii O’Keeffe veľmi často prednášal o práve EÚ na rôznych univerzitách a iných inštitúciách v Poľsku, Rumunsku, Slovinsku a na Slovensku. Jeho práca v tejto oblasti bola uznaná. Spolu s veľvyslancom Nicholas Emiliou zorganizoval na Cyprus veľkú konferenciu s cieľom pripraviť sa na vstup krajiny do Európskej únie.
Bol spoluzakladateľom časopisu "European Foreign Affairs Review" (1996) a členom vedeckého výboru "Common Market Law Review" (19852005).

</doc>
<doc id="663443" title="Ludmila Javorová" url="https://sk.wikipedia.org/wiki?curid=663443">
Ludmila Javorová

Ludmila Javorová (* 31. január 1932, Brno) je česká katolícka teologička, učiteľka náboženstva, blízka spolupracovníčka tajného biskupa Felixa Mariu Davídka v podzemnej cirkvi v socialistickom Československu. Biskup Davídek ju 28. decembra 1970 vysvätil za diakona a kňaza. Katolícka cirkev jej vysviacku však považuje za neplatnú. 
Kňazstvo.
V septembri 1970 biskup Davídek zvolal snem spoločenstva tajných kňazov a biskupov. Na sneme sa okrem iného malo prebrať aj možné svätenie žien. Časť podzemnej cirkvi bola proti, čo viedlo k rozkolu podzemnej cirkvi. Tento rozkol trval až do roku 1989. Biskup Davídek dva dni po sneme (28. decembra 1970) Ludmilu Javorovú vysvätil najprv na diakona a potom na kňaza. Dôvodom bolo, že ženy prenasledované pre vieru nemali v ženských väzniciach prístup ku kňazom, a teda ani ku sviatostiam.
Vzhľadom k tomu, že niektorí mali pochybnosti o platnosti svätenia ženy, Javorová napísala list pápežovi. List osobne dala kardinálovi Františkovi Tomáškovi, ktorý sľúbil, že list doručí. Odpoveď nedostala. Neskôr proti jej vôli bola zverejnená informácia o jej vysviacke, z ktorej sa dozvedela že pápež jej exkomunikáciu (keďže za vysvätenie ženy hrozí) veľkoryso anuloval.
V roku 1996 sa však z biskupstva dozvedela, že nesmie kňazskú službu vykonávať a v roku 2001 že jej vysviacka bola neplatná. V súčastnosti učí náboženstvo vo farnosti pri kostole svätých Cyrila a Metoda v Brne.
Biskup Davídek vysvätil na diakonky (pravdepodobne aj na kňažky) ešte niekoľko ďalších žien. Platnosť ich vysviacok Katolícka cirkev neuznáva. 

</doc>
<doc id="663446" title="Národný park Lagunas de Chacahua" url="https://sk.wikipedia.org/wiki?curid=663446">
Národný park Lagunas de Chacahua

Národný park Lagunas del Chacahua, založený 9. júla 1937, je národný park nachádzajúci sa v mexickom štáte Oaxaca. Dostanete sa naňho po diaľnici Federal 200 alebo loďou z mesta Puerto Escondido. Park pokrýva 132,73 štvorcových kilometrov, z čoho asi 30 km² zaberajú rôzne lagúny ako Laguna de Chacahua, Laguna de La Pastoria a Laguna Las Salinas. Existuje niekoľko menších lagún, ktoré sú spojené úzkymi kanálmi. Zvyšok parku tvorí suchá pôda.
Vo februári 2008 boli Lagunas de Chacahua vyhlásené za Ramsarské nálezisko, pretože boli zaradené do Zoznamu mokradí medzinárodného významu.
Poloha.
Národný park Lagunas de Chacahua sa nachádza medzi poludníkom 15° 57' a 16° 03' severnej zemepisnej šírky a medzi poludníkom 97° 31' a 97° 48' západnej zemepisnej dĺžky. Park je na severe ohraničený mestami Charco Redondo, Tlacoache, La Vega a Lagartero a na juhu Tichým oceánom, približne 54 km západne od mesta Puerto Escondido, blízko mesta Zapotalito.
História.
Park bol prvou vyhlásenou chránenou oblasťou (ANP) s tropickými ekosystémami v Mexiku. V roku 1937 mexický prezident Lázaro Cárdenas del Río vyhlásil túto oblasť za "národný park Lagunas de Chacahua".
Geomorfologický útvar.
Geologický útvar tohto parku je zhrnutý ako proces, z ktorého vznikli dve rôzne geologické jednotky počas obdobia jury. V tomto období druhohôr, sa formovali vrchoviny tektonického pôvodu zložené z metamorfovaných horninín. V období kenozoika sa vytvorili veľké metamorfované horniny, ktoré zvýšili reliéf a vďaka veľkej sopečnej činnosti vznikli hory a pohoria.
Reliéf.
Reliéf parku je tvorený siedmimi diferencovanými jednotkami. Sú to:
Ekosystémy.
Park tvoria dva ekosystémy: suchozemský a vodný ekosystém. Suchozemský ekosystém zaberá plochu 11 598 hektárov. Zahŕňa nížiny, ktoré tvoria 81% povrchu, vysočiny, ktoré tvoria 17% a prechodné územia, ktoré zaberajú 2% povrchu. Vodný ekosystém zaberá plochu 3 324 hektárov. Zahŕňa lagúnový komplex Chacahua-Pastoría a štyri menšie lagúny: Poza el Mulato, Palizada, Poza de los Corraleños a Salina Grande.
Podnebie.
Podnebie parku je kvôli svojej blízkosti k Tichému oceánu tropické a mierne vlhké. Táto oblasť má zrážky v rozmedzí od 600 do 1 500 mm s teplotami nad 20°C.
Flóra a fauna.
Park má 10 rôznych druhov vegetácie: tŕňový les, lužný les, listnatý les, subtropický širokolistý les, mangrový porast, savana, galerijný les, tula obyčajná, palmový háj a pobrežné duny. V parku je zatiaľ zdokumentovaných 246 druhov kvetov a 189 druhov zvierat. Nachádzajú sa tu vtáky, ako sú bociany, volavky, divoké kačice, kačice modrokrídle, pelikány, lyžičiare. Park navštevujú aj tri druhy korytnačiek, ktoré tu kladú vajíčka. Lagúny Chacahua sú dôležitým biotopom pre ohrozené druhy, ako sú morské korytnačky, krokodíly a ďalšie endemické druhy, ako sú leguány.
Turistické atrakcie.
Je tu možné podniknúť výlety loďou, pozorovať brehy, mangrové porasty a veľa vtákov, ktoré lovia v týchto vodách. Tieto prehliadky zvyčajne zahŕňajú zastávku na ochutnávku miestnych jedál a na návštevu krokodílej farmy, ktorá chová rôzne krokodíly z tichomorského pobrežia Mexika (Krokodíl dlhohlavý ("Crocodylus acutus")).

</doc>
<doc id="663450" title="Felix Maria Davídek" url="https://sk.wikipedia.org/wiki?curid=663450">
Felix Maria Davídek

PhDr. Felix Maria Davídek (* 12. január 1921, Chrlice - † 16. august 1988, Brno) bol český katolícky kňaz a tajne vysvätený biskup podzemnej cirkvi v socialistickom Československu. 
Životopis.
Vyštudoval teológiu a bol vysvätený za kňaza (1945), obhájil doktorát v odbore filozofia, pedagogika a psychológia na Filozofickej fakulte Masarykovej univerzity (1948), vyštudoval lekárstvo (bez záverečných skúšok), postgraduálne štúdium na VŠE Bratislava (1971). Samoštúdiom sa zaoberal kybernetikou, teóriou riadenia, ekonómiou. Plynule hovoril nemecky, anglicky, španielsky, poľsky.
V roku 1967 ho Jan Blaha tajne vysvätil za biskupa. V rokoch 1950-1964 bol väznený. Po prepustení začal budovať rozsiahle "podzemné" teologicko-vzdelávacie štruktúry. Pod vplyvom skoršieho komunistického teroru aj sovietskej okupácie v roku 1968 a modernej teológie obdobia Druhého vatikánskeho koncilu budoval paralelné cirkevné štruktúry a vysvätil tajných biskupov, desiatky kňazov vrátane ženatých mužov a tiež tri ženy, z ktorých je známa len Ludmila Javorová.

</doc>
<doc id="663453" title="Juraj Kmeť" url="https://sk.wikipedia.org/wiki?curid=663453">
Juraj Kmeť

Juraj Kmeť (maďarská podoba mena: Kmety György; * 24. máj 1813, Vyšná Pokoradz, Uhorsko – † 25. apríl 1865, Londýn, Veľká Británia) bol uhorský generál slovenského pôvodu, účastník bojov v revolúcii rokov 1848 – 1849 a tiež Krymskej vojny, ktorej sa zúčastnil v radoch osmanskej armády pod prijatým menom Ismail Paša. 
Biografia.
Juraj Kmeť sa narodil vo Vyšnej Pokoradzi na Gemeri do rodiny chudobného evanjelického kňaza, ktorý zomrel v roku 1818. Po smrti otca ho vychovával starší brat Pavol (Pál Kmety). Študoval na evanjelickom lýceu v Prešove a v roku 1833 vstúpil do radov uhorskej armády. Dňa 1. októbra 1848 sa v meste Győr pripojil k 23. armádnemu zboru v hodnosti kapitána.
Kmeť sa aktívne zúčastnil revolučných bojov revolúcie v rokoch 1848 - 1849, a to na maďarskej strane. Už 30. októbra 1848 sa zúčastnil bitky pri Schwechate. Za túto účasť v bitke mu Lajos Kossuth udelil hodnosť kapitána v 1. armádnom zbore. Od 15. februára 1849 Kmeť viedol vlastnú divíziu. Dňa 28. februára 1849 Kmeť vyhral bitku pri Mezőkövesde proti cisárskym vojskám, ktoré viedol generál Franz Deym. Dňa 14. apríla 1849 bol povýšený na plukovníka. Neskôr sa Kmeť so svojou légiou zúčastnil pokusu o dobytie Budína, pri ktorom bol zranený. 13. júna 1849 Kmeť porazil cisárske vojská vedené Franzom Wyssom v bitke pri Csornej. Za toto víťazstvo získal hodnosť generála. Už 27. júna ale rakúsky vojvodca Edler von Warensberg porazil Kmeťa a prinútil ho ustúpiť do Vojvodiny. Nestihol sa už v polovici júla zúčastniť bitky pri mestečku Hegyes proti vojsku bána Josipa Jelačića. Dňa 9. augusta sa Kmeť pripojil k hlavnej uhorskej armáde, ktorá sa nachádzala pri Temešvári (teraz Timișoara, Rumunsko). Pod najvyšším velením Józefa Bema tu uhorská revolučná armáda zviedla poslednú bitku revolúcie, ktorú však prehrala (Uhri mali po bitke vyše desaťtisíc mŕtvych a ranených). Generál Kmeť si na ľavom krídle (pri dedine Szakálháza) počínal úspešne, ale keď bol ranený veliteľ Bem a uhorské jednotky sa postupne pod rakúskym tlakom dávali na ústup, aj on so svojimi mužmi začal ustupovať smerom na Lugos. 
Po kapitulácii uhorskej revolučnej armády 13. augusta 1849 pri Világosi, neďaleko od mesta Arad, Kmeť utiekol spolu s mnohými účastníkmi revolúcie na územie Osmanskej ríše a vstúpil do radov jej armády pod prijatým menom Ismail Paša. Ostal však naďalej kresťanom. Spočiatku pôsobil s poľským generálom Józefom Bemom v meste Aleppo, kde pomohol potlačiť pokus o vzburu. Po smrti generála Bema (december 1850) sa Kmeť vrátil do Európy a usadil sa v Londýne, kde publikoval svoje vlastné spomienky na pôsobenie v uhorskej revolučnej armáde. 
Na začiatku Krymskej vojny sa vrátil späť na územie Osmanskej ríše a zúčastnil sa obrany východotureckej pevnosti Kars proti ruským vojskám. V pevnosti mal hlavné velenie anglický generál William Fenwick Williams a v posádke slúžilo niekoľko Uhrov (okrem Kmeťa aj Richard Guyon alias Hurşid Paša). Obliehanie pevnosti si vyžiadalo množstvo obetí na tureckej i ruskej strane, ale napokon skončilo kapituláciou pevnosti koncom novembra 1855. Časti obrancov, medzi nimi aj Kmeťovi, sa podarilo ešte pred kapituláciou z pevnosti ujsť cez ruské pozície a dostať sa do mesta Erzurum, kde sa nachádzala hlavná časť osmanskej armády. Následne sa Kmeť presunul do Istanbulu. V roku 1856 Kmeť v Londýne publikoval svoje spomienky na obranu pevnosti Kars. 
V osmanských službách ostal Kmeť asi až do roku 1861. V roku 1862 sa vrátil späť do Londýna. Tu aj 25. apríla 1865 zomrel a bol pochovaný na cintoríne Kensal Green. Jeho hrob je označený vysokým pylónom, ktorý dal vztýčil osmanský sultán Abdulaziz ako výraz vďaky za jeho zásluhy. Kmeť sa nikdy neoženil a zomrel bezdetný.

</doc>
<doc id="663458" title="Voľby do Krajinského zastupiteľstva Slovenskej krajiny v roku 1935" url="https://sk.wikipedia.org/wiki?curid=663458">
Voľby do Krajinského zastupiteľstva Slovenskej krajiny v roku 1935

Voľby do Krajinského zastupiteľstva Slovenskej krajiny v roku 1935 boli v poradí druhé a zároveň posledné voľby svojho druhu, ktoré sa konali súčasne na území Českej krajiny, Moravsko-sliezskej krajiny, Slovenskej krajiny a Podkarpatoruskej krajiny. Konali sa 26. mája 1935. Konali sa iba týždeň po parlamentných voľbách, čím ich význam značne poklesol. V Českej a Moravsko-sliezskej krajine sa víťazom stala Sudetonemecká strana, na Slovensku Autonomistický blok a na Podkarpatskej Rusi KSČ.

</doc>
<doc id="663469" title="Pavol Jarčuška" url="https://sk.wikipedia.org/wiki?curid=663469">
Pavol Jarčuška

prof. MUDr. Pavol Jarčuška, PhD. (* 25. jún 1963, Košice), je slovenský infektológ, prezident "Slovenskej spoločnosti infektológov", prorektor UPJŠ pre rozvoj a európsku problematiku a člen vládnej pandemickej komisie.
Životopis.
Stredoškolské štúdium na Gymnáziu Šrobárova v Košiciach ukončil v školskom roku 1982/1983. V roku 1987 na Lekárskej fakulte UPJŠ vyštudoval odbor "Všeobecné lekárstvo". V roku 2000 odbor "Vnútorné choroby". Titul profesor získal v roku 2011 na Vysokej škole zdravotníctva a sociálnej práce sv. Alžbety v Bratislave. Od roku 1996 je vedúcim centra "Starostlivosti pre HIV pozitívne osoby" Univerzitnej nemocnice Louisa Pasteura. V rokoch 2007 – 2013 bol prodekanom Lekárskej fakulty UPJŠ. Od roku 2015 je prorektorom UPJŠ pre rozvoj a európsku problematiku. Je predsedom Ústrednej komisie pre racionálnu antiinfekčnú liečbu a antibiotickú politiku. Od roku 2019 je členom vládnej pandemickej komisie v boji s novým koronavírusom.
V súčasnosti taktiež pôsobí ako prednosta na klinike infektológie a cestovnej medicíny Univerzitnej nemocnice Louisa Pasteura v Košiciach.

</doc>
<doc id="663490" title="Israel Hiebner" url="https://sk.wikipedia.org/wiki?curid=663490">
Israel Hiebner

Izrael Hiebner alebo Israel Hiebner (* 20. február 1619, Schneeberg, Nemecko† 22. júl 1668, Sibiu, Rumunsko) bol nemecký astrológ, zostavovateľ kalendárov.
Biografia.
V roku 1635 študoval právo a medicínu v Lipsku. V roku 1640 bol menovaný za mestského úradníka v Pirne neďaleko Drážďan. V roku 1643 chcel ísť študovať astronómiu na univerzitu v Lipsku, ale v Drážďanoch ho priviedol lekár a zostavovateľ kalendára Rudolph Buchbach k astrológii. V rokoch 1644-45 bol vo Freibergu, kde vydal svoju prvú knihu o vplyve Mesiaca a Saturnu, a tu napísal aj svoj prvý kalendár na rok 1646.
V roku 1645 odišiel do Norimbergu, kde si čoskoro získal veľkú reputáciu vďaka svojim predpovediam. Potom mu vydavateľ kníh Wolfgang Endter (15931659) zaplatil za jeho kalendáre až 300 guldenov, pričom za iné kalendáre zvykol platiť 50 guldenov.
V roku 1648 prešiel cez Bamberg a Würzburg do Hesenska. Publikoval "Practica Reformata" vo Frankfurte nad Mohanom. V máji 1649 bol v Kasseli, kde ho zamestnala kňažná von Eisenach, ale o pol roka neskôr bol prepustený s nie veľmi lichotivým odporúčaním. Od roku 1650 učil matematiku v Erfurte. Práve tu vydal svoje majstrovské dielo "Mysterium Sigillorum, Herbarum &amp; Lapidum". Pre svoje predpovede sa dostával do dišpút s ostatnými učencami. K ich najostrejšiemu stretu došlo s profesorom matematiky v Altdorfe Abdiasom Treuom (15971669), ktorého Hiebner nazval „lenivým altdorfským počítadlom“. V roku 1653 sa nachádzal v Lipsku, kde predpovedal zatmenie Slnka v nasledujúcom roku 1654. Keďže sa tak nestalo, musel z Nemecka odísť. Potom sa spomína v Linzi, kde vydal kalendár na rok 1657.
Od roku 1661 pôsobil ako lekár a astronóm v Prešove, kde v roku 1662 spolu s Johannom Patersonom Hainom (16151675) založil prvé observatórium. Veľmi si ho tu vážili, pretože skonštruoval prvý astronomický ďalekohľad a jeho budova pravdepodobne slúžila ako verejná hvezdáreň, ako uvádza medirytina z roku 1662. Pôsobil tu do roku 1665. Observatórium v Prešove fungovalo pravdepodobne až do roku 1672.
Potom sa objavil v Sibiu, kde opäť urobil astrologické predpovede, kde aj zomrel v júli 1668. Poznal prácu Galilea a Keplera, ale učil systém zameraný na Zem. Neskôr vyvinul geo-heliocentrický model planetárneho systému.
Vo svojom diele "Mysterium Sigillorum, Herbarum &amp; Lapidum" kombinoval sigillá (symboly), ochranné medaily planét s bylinami a drahými kameňmi v duchu magického prístupu (napr. Kráľovská koruna, vavrínový strom, citrón atď.). Jeho účelom bolo vyliečiť všetky choroby bez liekov. Toto dielo bolo pravdepodobne inšpirované stredovekou prácou 15 hviezd, drahokamov a bylín stredovekým Pseudo-Hermesom. Jeho práca je príručkou magického liečenia založenou na vplyve planét a interakcii bylín. Verí, že rôzne kovy, drahokamy a prívesky (sigillum) majú vplyv na pohodu a choroby. Obrázky alegoricky vyjadrujú liečivú silu planét, známe symboly a štvorce magických čísel. Použil tiež "Heveliusovu mapu Selenographia". Vyzval na presné planetárne pozorovania na výrobu ochranných amuletov. Preklad jeho diela mal tiež veľký vplyv na vývoj anglickej astrológie a astronómie.

</doc>
<doc id="663491" title="Cyrano z predmestia" url="https://sk.wikipedia.org/wiki?curid=663491">
Cyrano z predmestia

Cyrano z predmestia je pôvodný slovenský rockový muzikál v dvoch dejstvách. Napísaný bol v roku 1977 na libreto Alty Vášovej. Hudbu zložili Marián Varga a Pavol Hammel, texty piesní napísali Kamil Peteraj a Ján Štrasser. Hudbu nahrala štúdiová skupina Vivat v zložení Marián Varga - klávesy, František Griglák - sólová gitara, Pavol Hammel - akustická gitara, Ivan Belák - basová gitara, Laco Lučenič - basová gitara, Peter Szapu - bicie, Karol Oláh - bicie. Autorka libreta preniesla dej Rostandovho "Cyrana z Bergeracu" do prostredia vtedajších hudobných klubov.
Dej muzikálu.
Dej sa odohráva na periférii veľkomesta v mládežníckom klube. Hlavnými hrdinami sú Cyrano, skladateľ a vedúci rockovej kapely Kadeti, a speváčka Roxana. Roxana sa zamiluje do pohľadného Kristiána, ktorý ju zaujme piesňou, ktorú pre neho však zložil Cyrano. Roxana, bez toho aby to tušila, miluje dvoch mužov. Kristián si neskôr uvedomí, že Roxana nemiluje jeho, ale piesne, o ktorých sa domnieva, že ich skladá pre ňu. Kristián psychicky nezvládne odchod Roxany na turné, ktoré jej ponúkne manažér Derma. Začne holdovať alkoholu a drogám a neskôr dobrovoľne ukončí svoj život. Roxana chce po jeho smrti spievať "Pieseň pre Roxanu", ktorú jej kedysi skomponoval Kristián. Poprosí Cyrana, aby si ju zaspieval s ňou. Vzápätí zistí, že autorom piesne je Cyrano, ten ktorého vlastne ľúbila.

</doc>
<doc id="663496" title="Plné vrecká peňazí" url="https://sk.wikipedia.org/wiki?curid=663496">
Plné vrecká peňazí

Plné vrecká peňazí je slovenský muzikál z roku 1975. Vznikol prepracovaním tragikomédie "Žobrácke dobrodružstvo" Jána Soloviča z roku 1970. Autorom hudby je Igor Bázlik, scénára Milan Lasica a Július Satinský. Piesňové texty napísali Milan Lasica a Tomáš Janovic. V roku 1978 vyšla aj nahrávka muzikálu na LP platni.
Dej muzikálu.
Dvaja holiči snívajú o rýchlom zbohatnutí. Dopočuli sa totiž, že ich zákazník starý žobrák, nosí vrecúš plný peňazí. Obaja holiči najprv medzi známymi rozhlásia, že vyhrali prvé miesta v športke a neskôr si pripraví plán ako získať žebrákovy peniaze. Vyjde najavo, že žobrákov mešec je plný bezcenných papierov...

</doc>
<doc id="663500" title="Peter Salner" url="https://sk.wikipedia.org/wiki?curid=663500">
Peter Salner

PhDr. Peter Salner, DrSc. (* 1. marec 1951, Bratislava) je významný slovenský etnológ, judaista, vedúci vedecký pracovník Ústavu etnológie a sociálnej antropológie Slovenskej akadémie vied v Bratislave, externý pedagóg na Filozofickej fakulte Univerzity Komenského v Bratislave, Fakulte humanitních studií a Institute základů vzdělanosti Karlovej univerzity v Prahe. V rokoch 19962013 pôsobil zároveň ako predseda Židovskej náboženskej obce v Bratislave, v rokoch 20112019 bol podpredsedom Ústredného zväzu židovských náboženských obcí v SR. Hlavnými oblasťami jeho vedeckého záujmu je život v mestskom prostredí, s dôrazom na Bratislavu a sociálna kultúra židovskej komunity v 20. a 21. storočí.
Život.
Peter Salner v roku 1974 získal vysokoškolský diplom na Filozofickej fakulte Univerzity Komenského v odbore národopis na tému súčasnej bratislavskej svadby. Po skončení školy sa zamestnal v Mestskom dome kultúry a osvety (1.9.1974-28.2.1975). Napriek kádrovým problémom (emigrácia brata, otec bývalý predseda židovskej náboženskej obce a matka vedená ŠtB ako sionistka) bol prijatý na internú ašpirantúru v Národopisnom ústave SAV (NÚ SAV) v Bratislave. V roku 1980 úspešne obhájil dizertačnú prácu Etnografické aspekty výskumu súčasnej mestskej rodiny (na základe materiálu z Bratislavy I) a bol mu udelený titul CSc. Jeho školiteľom bol slovenský etnológ Adam Pranda. V tom istom roku získal aj titul PhDr. Od roku 1984 nastúpil v NÚ SAV na vedecké miesto. Za vynikajúcu vedecko-výskumnú a pedagogickú činnosť mu bola udelená v roku 2003 vedecká hodnosť DrSc.
Výskum a dielo.
Peter Salner je zakladateľom urbánnej etnológie na Slovensku. Od svojich počiatočných výskumov súčasnej bratislavskej mestskej rodiny prešiel k téme medzivojnového spôsobu života bratislavského meštianstva a ďalších spoločenských skupín mesta Bratislavy. V rokoch 1985 a 1987 editoval na túto tému dve monotematické čísla "Slovenského národopisu", ktoré sa stali bázou pre výskum formujúcej sa antropológie mesta na Slovensku. V postupne sa meniacej spoločensko-politickej atmosfére prišiel Peter Salner s myšlienkou vydať knihu o medzivojnovej Bratislave. Dielo "Taká bola Bratislava" (1991), na ktorom spolupracoval s ďalšími etnológmi a historikmi pochádzajúcimi z bratislavského prostredia, bolo prelomovým v odbore výskumu mesta (aj použitím metódy „oral history“) a dodnes je inšpiratívnym zdrojom urbánnych etnológov na Slovensku. Za túto knihu získal Cenu E. E. Kischa (1992).
Zmenená politická atmosféra po roku 1989 otvorila možnosť štúdia množstva výskumných tém, ktoré dovtedy režim komunistickej strany zakazoval. Výskum sociálnych vzťahov v meste a diverzifikácie mestského spoločenstva priviedli Petra Salnera k štúdiu tolerancie a intolerancie, etnických menšín a konfliktov v spoločnosti. Výskumy publikoval aj v popularizačných monografiách "Premeny Bratislavy 1939-1993" (1998), "Bratislavské kaviarne a viechy" (2006) a mnohých ďalších.
Peter Salner zároveň uchopil nové výskumné témy, vychádzajúce z jeho pôvodných výskumov prostredia mesta, zamerané na sociálnu kultúru židovskej komunity a židovských identít v 20. storočí. V ďalšej prelomovej publikácii "Prežili holokaust" (1997) spracoval autentické spomienky preživších na obdobie šoa. Po nej nasledovala ďalšia zásadná práca "Židia na Slovensku medzi tradíciou a asimiláciou" (2000), zaoberajúca sa procesmi transformácie židovských komunít a identít v 20. storočí v slovenskom prostredí. Nasledovali publikácie "Mozaika židovskej Bratislavy" (2007), "Premeny židovskej Bratislavy" (2008), a tiež publikácie "Židia na Slovensku po roku 1945 (Komunita medzi vierou a realitou)" (2016) a "Židia na Slovensku po roku 1989 (Komunita medzi budúcnosťou a minulosťou)" (2018), ktoré voľne nadväzujú na publikáciu "Židia na Slovensku medzi tradíciou a asimiláciou" (2000) a i.
Do roku 2021 Peter Salner publikoval 18 autorských monografií a editorsky sa podieľal na ďalších 14 tituloch. Je autorom vyše dvoch stoviek vedeckých štúdií.
Pedagogická činnosť.
Výberové prednášky:
Práca pre židovskú komunitu.
V roku 1996 sa stal predsedom Židovskej náboženskej obce v Bratislave. V tejto funkcii zotrval štyri volebné obdobia (2013). Počas jeho pôsobenia vybudovali na obci novú židovskú kuchyňu, zrekonštruovali Memoriál Chatama Sofera (zo spomienok na rekonštrukciu vyšla monografia Petra Salnera a architekta Martina Kvasnicu "Chatam Sofer memoriál" (2012), začali rekonštruovať priestory Komunitného centra ŽNO, aj Domov pre seniorov Ohel David a rozbehli ďalšie projekty.

</doc>
<doc id="663507" title="Olaf V." url="https://sk.wikipedia.org/wiki?curid=663507">
Olaf V.

Olaf V. (Alexander Edward Christian Frederik; * 2. júl 1903, Sandringham, Norfolk, Spojené kráľovstvo† 17. január 1991, Oslo, Nórsko) bol nórskym kráľom v rokoch 1957 - 1991. Po nástupe jeho otca na nórsky trón bol premenovaný z Alexandra na Olafa. Bol iba druhým nórskym kráľom od osamostatnenia Nórska v roku 1905.
Detstvo.
Olaf sa narodil 2. júla 1903 ako Alexander Edward Christian Frederik v Appleton House v Sandringhame. Jeho matkou bola britská princezná Maud z Walesu, dcéra britského korunného princa Alberta Eduarda, ktorý nastúpil na britský trón po smrti svojej matky kráľovnej Viktórie v roku 1910 ako Eduard VII. Olafov otec bol pôvodne dánsky princ Karol. V roku 1905 sa princ Karol stal nórskym kráľom, zmenil si meno na Haakon VII. a z princa Alexandra sa stal nórsky korunný princ Olaf. Olaf študoval na nórskej Vojenskej akadémii a potom na Balliol College v Oxforde; po jej skončení sa stal dôstojníkom nórskeho námorníctva a pomáhal otcovi vo vládnych záležitosťiach. V tridsiatich-dvoch rokoch prvýkrát zastupoval otca, keď kráľ vycestoval do zahraničia. Princ se zaujímal o umenie, kultúru a literatúru, bol však i veľmi športovo nadaný, venoval sa plachteniu, skokom i behu na lyžiach; najväčší úspech dosiahol, keď s plachetnicou Norna získal zlatú medailu v kategórii šesťmetrových plachetníc na olympijských hrách v Amsterdame v roku 1928.
Manželstvo a deti.
21. marca 1929 sa Olaf v Osle oženil so svojou sesternicou, princeznou Martou Švédskou. Marta sa narodila 29. marca 1901 ako dcéra švédskeho princa Karola Švédskeho, vojvodu z Västergötlandu (18611951), a jeho manželky, dánskej princezny Ingeborg (18781958). Korunná princezná Marta zomrela na rakovinu 5. apríla 1954, tri roky pred nastúpením svojho manžela na nórsky trón. Z manželstva vzišli traja potomci: dve dcéry – Ragnhild (* 9. júl 1930† 16. september 2012) a Astrid (nar. 12. februára 1932) a jeden syn, následník trónu princ Harald (nar. 21. februára 1937). Staršia dcéra Ragnhild sa vydala za priemyselníka Erlinga Lorentzena, s ním mala tri deti; rodina žila v brazílskom Rio de Janeiro. Mladšia dcéra Astrid si vzala rozvedeného námorníka a olympionika Johana Martina Fernera, s ktorým žije v Osle a majú päť detí.
Druhá svetová vojna.
V druhej svetovej vojne bolo Nórsko napadnuté Nemeckom a Olaf spoločne so svojím otcom odplával v júni 1940 na palube ťažkého krížnika HMS Devonshire z Tromsø do londýnskeho exilu, kde organizoval „slobodné“ jednotky. Celá rodina sa vrátila späť do Nórska po skončení vojny v roku 1945. Olaf priplával do Osla v rámci operácie Kingdom 13. mája 1945 na palube rýchlej mínonosky HMS Apollo.
Vláda.
Olaf nastúpil na trón 21. septembra 1957 po smrti svojho otca Haakona VII. pod menom Olaf V., ale na rozdiel od svojho otca nebol korunovaný, iba požehnaný v katedrále v Trondheime. Nový kráľ bol vdovcom a v priebehu prvých rokov jeho vlády ho pri oficiálnych príležitostiach doprevádzala jeho mladšia dcéra, princezná Astrid. Kráľ, veľmi populárny už od svojho príjazdu do Nórska, bol nazývaný kráľom ľudu ("Folkekongen"); choval sa prosto a skôr ako mešťan než ako monarcha, šoféroval sám svoje auto, často sa prechádzal po Osle bez doprovodu ochrankárov. V roku 1985 založil "Nórsky rád za zásluhy". V júli 1990 dostal mozgovú mŕtvicu a princ Harald prevzal vládu ako regent. Aj keď jeho rekonvalescencia úspešne pokračovala, zomrel pol roka nato 17. januára 1991; príčinou smrti bol srdcový infarkt (podľa niektorých prameňov ho mali urýchliť neblahé správy o udalostiach v Perzskom zálive). Bol posledným žijúcim vnukom anglického kráľa Eduarda VII. a kráľovnej Alexandry.

</doc>
<doc id="663509" title="ATP Finals" url="https://sk.wikipedia.org/wiki?curid=663509">
ATP Finals

ATP Finals (slov. Turnaj majstrov) so sponzorským názvom Nitto ATP Finals, je záverečný tenisový turnaj mužskej profesionálnej sezóny pre osem najvyššie postavených mužov vo dvojhre a osem najlepších párov vo štvorhre v rebríčku ATP. Udalosť, ktorú organizuje Asociácia tenisových profesionálov (ATP), patrí ako jediná po grandslame do druhej najvyššej kategórie ATP Tour Finals.
Formát.
Súťaže dvojhry sa zúčastňuje osem tenistov, z ktorých každý odohrá tri vzájomné zápasy v jednej z dvoch štvorčlenných základných skupín A a B. Prvý dvaja tenisti z každej skupiny postupujú do semifinále, ktoré je hrané vyraďovacím systémom pavúka. Prvý zo skupiny A sa stretáva s druhým zo skupiny B a naopak. Víťazi semifinále potom postupujú do finále. Súťaž štvorhry kopíruje formát dvojhry. Za každé víťazné stretnutie v základnej skupine dostane singlista či deblista 200 bodov, neporazený šampión potom celkom 1 500 bodov.
Ženská záverečná udalosť sezóny je Turnaj majsteriek - WTA Finals.

</doc>
<doc id="663510" title="Vec Makropulos (opera)" url="https://sk.wikipedia.org/wiki?curid=663510">
Vec Makropulos (opera)

Vec Makropulos je opera českého skladateľa Leoša Janáčka v troch dejstvách. Jedná sa o hudobné spracovanie rovnomennej divadelnej hry Karla Čapka (prvýkrát bola uvedená 21. novembra 1922 vo Vinohradskom divadle). Leoš Janáček prevzal od Karla Čapka základné dejové situácie a postavy. Janáček samotný vložil do diela aj erotickú atmosféru príbehu, čo je pre neho typické. Snažil sa vcítiť do povahy ústrednej roly, slávnej speváčky Emilie Marty. Tá aj napriek svojmu cynizmu, ktorý získala zo skúseností so svojím dlhým životom (žije už 300 rokov) túži po láske a naplnení.
História vzniku.
Opera vznikala v rokoch 19231925, teda v čase, keď mal Janáček okolo sedemdesiatky. Karel Čapek bol o tridsaťšesť rokov mladší ako Leoš Janáček a vzhliadali k nemu s generačnou úctou. Čapek Janáčkovi v liste z 10. septembra 1923 udelil povolenie na adaptáciu diela. Čapek rovno rezignoval na schvaľovanie textu zo svojej strany a dal skladateľovi voľnú ruku. Neznamenalo to však, že by Čapek ku vznikajúcej opere nemal žiadne pochybnosti. Očakával, že Janáček zmení vyznenie jeho diela, čo sa aj stalo. Kým Čapkova dráma je koncipovaná ako komédia, Janáčkovo stvárnenie je príkladom tragického opusu. V Čapkovej hre Emilia neumiera, zatiaľ čo Janáček necháva hlavnú hrdinku na konci zomrieť. Janáček tiež hru výrazne preškrtal (napríklad úplne vyškrtol diskusiu o zmysle dlhovekosti, ktorá bola v 3. dejstve) a ponechal len najdôležitejšie dejové linky príbehu.
Dej opery.
Prvé dejstvo.
"Advokátska kancelária dr. Kolenatého"
Spor o dedičstvo medzi rodinami Prusa a Gregora, ktorý trvá takmer sto rokov, sa opäť vedie pred súdom. V advokátskej kancelárii sa Albert Gregor spýta solicitátora Vítka, ako proces postupuje. Jeho právnik prichádza v sprievode opernej speváčky Emílie Marty, ktorá má o proces záujem a môže tiež prispieť detailami, ktoré boli predtým neznáme. Opisuje Gregora ako potomka zosnulého baróna Prusa a speváčky Elliany MacGregor a podáva presné informácie o tom, kde sa testament nachádza. Advokát má príkaz vyšetrovať dôkazy. Emilia Marty Gregora požiada o konkrétny grécky rukopis.
Advokát sa vracia s testamentom a ďalšími listinami, ktoré našiel, v sprievode Jaroslava Prusa. Ten je odporcom sporu, ale odmieta dokumenty odovzdať, kým sa nepreukáže, že dedičom je Gregor.
Druhé dejstvo.
"Javisko divadla po predstavení"
Upratovačka a strojník sa rozprávajú o súkromnom živote speváčky Marty. Kristina, mladá speváčka, stojí pred volbou – vybrať si medzi Jankom Prusom a umeleckou kariérou. Emilia Marty odmieta dary a komplimenty svojich obdivovateľov, uráža Janka a Kristu. Starý muž, Hauk-Schendorf, v Emílii spoznáva speváčku Eugenii Montez, s ktorou mal vzťah pred päťdesiatimi rokmi – Emília sa mu odhalí, potom všetkých pošle preč okrem Jaroslava Prusa.
V rozhovore s Prusom Emilia prezradí ďalšie podrobnosti o Josefovi Prusovi aj o jeho záhadnej milenke Eline. Tu je tiež prvýkrát spomenuté meno Elina Makropulos, ktoré je uvedené v matričnom zápise u matky Ferdinanda Gregora. Prus preto tvrdí, že nie Gregor, ale práve Makropulos by mohol byť jediným dedičom.
Emilia Marty prinúti mladého Janka Prusa, aby sa pokúsil ukradnúť dokumenty, ale nepodarí sa mu to, pretože jeho otec rozhovor vypočul. Emilia mu výmenou za doklady ponúkne spoločnú noc. Jaroslav Prus prijíma.
Tretí dejstvo.
"Hotelová izba nasledujúceho rána"
Prus prekvapený podivnou chladnosťou svojej milenky, podáva speváčke grécky rukopis. Následne sa dozvie, že jeho syn Janek sa zabil po tom, čo sa dozvedel o otcovej návšteve u Emílie. Hauk vyzýva Emiliu, aby s ním utiekla do Španielska. Vchádza advokát Kolenatý, Vítek, Gregor a Kristina. Advokát prehlasuje dokument, ktorý dostal od Emilie za falzifikát, pretože je na ňom podpis písaný rovnakým rukopisom ako na fotografii, ktorú Emilia dala Kristine. Všetci sa nakoniec vrhajú na Emiliin kufrík, kde objavia listiny s podpismi rôznych mien, vždy toho istého rukopisu a iniciály E. M. Emilia konečne prezradí tajomstvo. Je dcérou lekára Makropula, ktorý vynašiel pre cisára Rudolfa II. elixír mladosti – odvar predlžujúci ľudský život o 300 rokov a musel ho vyskúšať na nej, svojej dcére Eline Makropulos. Prežila za tie roky niekoľko životov a stratila schopnosť citu, lásky, ale aj zmysel pre dobro či zlo. Život ju omrzel, ale napriek tomu keď sa blížil koniec tristoročnej lehoty, prišla sem – nie kvôli umeleckému úspechu, ale aby vytiahla z pozostalosti svojho niekdajšieho milenca Jozefa Ferdinanda Prusa to, čo mu kedysi zapožičala. A bol to práve otcov recept, ona „Vec Makropulos“, vďaka ktorej by si znovu predĺžila mladosť. Po prezradení svojho tajomstva si uvedomí ničotu svojho života a listinu ponúkne komukoľvek z prítomných. Všetci ju odmietnu. Kristina potom rukopis spáli. Emilia vykríkne „Pater hemon“ a padá k zemi.

</doc>
<doc id="663514" title="Depurinácia" url="https://sk.wikipedia.org/wiki?curid=663514">
Depurinácia

Depurinácia je chemická reakcia purínových deoxyribonukleozidov, deoxyadenozínu a deoxyguanozínu, a ribonukleozidov, adenozínu a guanozínu, v ktorej sa hydrolyticky štiepi β-N-glykozidová väzba a uvoľňuje sa nukleová báza, adenín alebo guanín. Druhým produktom depurinácie deoxyribonukleozidov a ribonukleozidov je cukor, 2'-deoxyribóza alebo ribóza. Komplexnejšie zlúčeniny obsahujúce nukleozidové reziduá, ako sú nukleotidy a nukleové kyseliny, môžu takisto podliehať depurinácii. Deoxyribonukleozidy a ich deriváty sú omnoho náchylnejšie než ich ribonukleozidové ekvivalenty. Strata pyrimidínovej báze (cytozín a tymín) prebieha podobným mechanizmom, ale omnoho pomalšie.
Depurinácia v DNA vedie k apurínovej polohe, čo následne vedie k zmene štruktúry. Štúdie odhadhujú, že každý deň sa týmto spôsobom stratí asi 5 000 purínov v bežnej ľudskej bunke. Jedným z hlavných dôvodov depurinácie v bunkách je prítomnosť endogénnych metabolitov podstupujúcich chemické reakcie. Apurínové polohy v dvojzávitovej DNA sú po kúskoch účinne opravované vďaka base excision repair (BER) dráhe. Depurinácia báz v jednozávitovej DNA podstupujúcej replikáciu môže viesť k mutáciám, pretože bez prítomnosti informácie o komplementárnom vlákne môže BER doplniť nesprávnu bázu do apurínovej polohy, čím vzniká tranzičná alebo tranzverzná mutácia.
Depurinácia hrá dôležitú úlohu v rozvine rakoviny.
Hydrolytická depurinácia je jedna z hlavných foriem poškodenia starobylej DNA u fosílií a subfosílneho materiálu, keďže báza ostane neopravená. Toto vedie k strate genetickej informácie (sekvencie báz) a problémom s obnovou a "in vitro" repikláciou poškodenej molekuly v polymerázovej reťazovej reakcii (PCR).
Chémia reakcie.
Depurinácia nie je neobvyklá, pretože puríny sú dobré odstupujúce skupiny kvôli 9N-dusíku (pozri štruktúru purínu). Anomérny uhlík je navyše veľmi reaktívny voči nukleofilnej substitúcii (väzba uhlík-kyslík je kratšia, silnejšia a polárnejšia, zatiaľ čo väzba uhlík-purín je dlhšia a slabšia). Na základe tohto je táto väzba veľmi náchylná k hydrolýze.
V chemickej syntéze oligonukleotidov je depurinácia jedným z hlavných limitných faktorov obmedzujúcich dĺžku syntetických oligonukleotidov.

</doc>
<doc id="663529" title="Lastúrová ulica" url="https://sk.wikipedia.org/wiki?curid=663529">
Lastúrová ulica

Lastúrová ulica (do roku 1950 Nerudova ulica, ešte predtým v roku 1931 Tyršova ulica) bola ulica v Petržalke v rokoch 1950-1975.
Premenovaná bola v roku 1950 z dôvodu duplicity pomenovania po pripojení obce k Bratislave. Pomenovaná bola do roku 1950 po Janovi Nerudovi (1834-1894), českom básnikovi a prozaikovi.
Pôvodne tu bola radová domová zástavba, ulica zanikla v súvislosti s novou sídliskovou zástavbou Dvory. Viedla južne od dnešnej predajne automobilov Renault Kestler, pričom by križovala dnešnú Panónsku cestu.

</doc>
<doc id="663531" title="Tenis na Letných olympijských hrách" url="https://sk.wikipedia.org/wiki?curid=663531">
Tenis na Letných olympijských hrách

Tenis na Letných olympijských hrách je súčasťou letných olympijských hier od roku 1896 do roku 1924, keď došlo k jeho vyradeniu. Neskôr sa opäť objavil na olympiáde v rokoch 1968 a 1984 ako ukážkový šport, od roku 1988 je tenis na olympiáde pravidelnou súčasťou.
Na olympijských hrách konaných v rokoch 1896, 1900, 1904, 1988 a 1992 obdržali porazení semifinalisti automaticky bronzové medaily. Na všetkých ostatných olympijských hrách, kde sa tenis hral, sa medzi porazenými semifinalistami konal zápas o bronzovú medailu.
Od Letných olympijských hier 2004 sa výsledky z olympijského turnaja započítavali do rebríčku ATP a WTA. Na londýnskom turnaji 2012 boli body pripísané iba singlistom. V Riu de Janeiru 2016 už neboli žiadne body započítané.

</doc>
<doc id="663532" title="Jazmínová ulica (zaniknutá)" url="https://sk.wikipedia.org/wiki?curid=663532">
Jazmínová ulica (zaniknutá)

Jazmínová ulica (do roku 1950 Jánošíkova ulica, v roku 1931 Mojzesova ulica) bola ulica v Petržalke v rokoch 1950-1975. Nachádzala sa približne v lokalite severnej časti súčasnej Belinského ulice.
Premenovaná bola v roku 1950 z dôvodu duplicity pomenovania po pripojení obce k Bratislave.
Nachádzala sa tu pôvodná radová domová zástavba obce a základná škola, ktorú presťahovali v roku 1979 na súčasnú ZŠ Lachova 1. Zanikla v súvislosti s novou sídliskovou zástavbou Dvory.

</doc>
<doc id="663566" title="Lavabo" url="https://sk.wikipedia.org/wiki?curid=663566">
Lavabo

Lavabo (slovenská výslovnosť: [lavábo]; ) je liturgické umývadlo v sakristii kostola alebo v refektári kláštora. Hornú časť tvorí obvykle kamenná alebo kovová nádrž na vodu, často s ozdobným kohútikom zasadená do steny či niky. Dolnú časť tvorí kamenná alebo kovová misa na vodu vyčnievajúca zo steny. Lavabo slúži pre obradné potreby, v ktorom si kňaz umýva ruky pred bohoslužbou, po príprave darov, pred premenením Eucharistie a v kláštore pred spoločným jedlom. V 16. a 17. storočí sa objavuje aj v svetskom interiéri.
Terminológia.
Termín lavabo všeobecne označuje liturgické umývadlo. Ak má ale odtok odpadovej vody vedený hrúbkou muriva na vonkajšiu stranu sakristie používa sa termín piscina. Väčšie lavabo sa tiež označuje termínom lavatórium, ktoré bolo umiestňované v refektári kláštora, kde si mnísi umývali ruky pred spoločným jedlom. 
Etymológia.
Termín lavabo sa všeobecne používa, ako zastrešujúci výraz pre viac príbuzných typov liturgických umývadiel. Pochádza z latinského slova "lavo = umývať" alebo "lavatorium" = miesto na umývanie, ktoré označuje symbolicky kresťanský obrad (lavabo) umývania si rúk sprevádzaný prednesom žalmu ("V nevinnosti si ruky umývam..." Žalm 26, 6).
Opis.
Lavabo ako liturgické umývadlo sa úzko spája so symbolickým obradom umývania rúk (lavabo) sprevádzaný prednesom žalmu, v ktorom si kňaz umýva ruky pred bohoslužbou, po príprave darov, pred premenením Eucharistie a v kláštore pred spoločným jedlom. V latinskom obrade bolo zavedené v 16. storočí po Tridentskom koncile. Bol však používaný už v 4. storočí v v sýrskom, koptskom obrade neskôr aj byzantskom obrade. Využívanie lavaba sa rozšírilo hlavne v sakrálnej barokovej architektúre. V 16. a 17. storočí sa rovnako objavuje v svetskom interiéri a od polovice 18. storočia sa jeho používanie rozšírilo. Jeho dôležitosť vzrástla v 19. storočí s nástupom ideálu osobnej čistoty. Bolo priamym predchodcom dnešného umývadla. Použitie v interiéri mizne po zavedení vodovodného systému.
Lavabo je liturgické umývadlo umiestnené v sakristii kostola alebo v refektári kláštora, pozostávajúce spravidla zo samostatného zásobníka na vodu a neprenosnej misovitej nádoby z kameňa, mramoru alebo z medi. Často malo vlastný prívod (kohútik) a výpust vody na vonkajšiu stranu (východnú alebo severnú) sakristie. Nádrž lavaba je zvyčajne zasadená do múru alebo niky a misa na vodu vyčnieva zo steny. V svetskom interiéri je to menšie umývadlo, ktoré sa skladá z terakotovej nádrže s kohútikom a z kovovej misy.

</doc>
<doc id="663568" title="Taron Egerton" url="https://sk.wikipedia.org/wiki?curid=663568">
Taron Egerton

Taron Egerton (* 10. november 1989, Birkenhead, Cheshire, Anglicko) je waleský herec a spevák.
Životopis.
Egerton sa narodil 10. novembra 1989 v meste Birkenhead v grófstve Cheshire, v Anglicku. Jeho matka je z polovice anglického a waleského pôvodu a otec je anglického pôvodu, pochádzajúci z Liverpoolu. Má dve mladšie sestry - Mari a Rosie.
Egerton hovorí plynule anglicky aj walesky. Jeho rodičia sa rozviedli keď mal dva roky a s matkou žil na waleskom ostrove Anglesey, kde chodil aj do základnej školy. Ako dvanásťročný sa presťahoval s matkou do mesta Aberystwyth.
Kariéra.
Debutoval v roku 2013 v dvoch epizódach televízneho seriálu "Lewis". V roku 2014 sa dostal do širšieho podvedomia vďaka filmu "Kingsman: The Secret Service". Daboval hlavnú postavu v animovanom filme "Sing", kde naspieval aj niekoľko piesní k filmu.
V roku 2018 si zahral po boku Jamieho Foxxa, Eve Hewson a Jamieho Dornana v dobrodružnom filme "Robin Hood". O rok neskôr stvárnil Eltona Johna v životopisnom filme "Rocketman". Za svoj herecký výkon získal ocenenie Zlatý glóbus a Satellite. V júni 2019 naspieval duet s Eltonom Johnom, „Your Song“.
Osobný život.
Egerton žije v západnom Londýne. Podporuje práva LGBT komunity a je veľvyslancom asociácie MND. Časopisom British GO, bol umiestnený medzi 50 najlepšie obliekaných mužov roku 2015 a 2016.

</doc>
<doc id="663570" title="Top (softvér)" url="https://sk.wikipedia.org/wiki?curid=663570">
Top (softvér)

top (skrátene z angl. "table of processes", doslova slov. "tabuľka procesov") je správca procesov, ktorý sa nachádza v mnohých operačných systémoch Unixového typu a ktorý zobrazuje informácie o využití procesora a pamäte v systéme.
Charakteristika.
Program pravidelné zobrazuje a aktualizuje usporiadaný výpis spustených procesov zoradených podľa používateľom určených kritérií. Predvolené zobrazenie je zoradené podľa využitia CPU a zobrazený sú iba najväčší spotrebitelia CPU. Program okrem názvu procesu zobrazuje aj koľko výpočtového výkonu a pamäte proces používa, plus ďalšie informácie. Niektoré verzie umožňujú rozsiahle nastavenia zobrazenia (napríklad výber stĺpcov alebo spôsob zoradenia). Program je užitočný pre správcov systémov, pretože ukazuje, ktorí používatelia a procesy vyťažujú najviac systém.
Implementácie.
Existuje niekoľko rôznych implementácií programu top.
Tradičnú unixovú verziu napísal originálne William LeFebvre v roku 1984. Aktuálna verzia je hosťovaná na serveroch SourceForge a v roku 2008 bolo oznámené vydanie verzie 3.7.
Linuxová verzia top je z programového balíka procps-ng. Pôvodne bol napísaný Roger Binns, ale krátko nato to prevzali iní.
V systéme Solaris je viac-menej ekvivalentnou náhradou program prstat. V Microsoft Windows má príkaz tasklist a grafickú utilitu Správca úloh. Na IBM AIX je zobrazenie spustených procesov súčasťou príkazov topas a topas_nmon.
V systémoch Linux "číslo priemernej záťaže" udáva súčet počet procesov, ktoré čakajú vo fronte na spustenia, plus počet aktuálne vykonávaných. Kedže hodnota nie relatívne, ale absolútna, môže hodnota nadobúdať neobmedzenú veľkosť; na rozdiel od "hodnoty využívania". Okamžitá zmena hodnoty "počet procesov" je tlmená vzorcom exponenciálneho rozpadu, ktorý sa počíta pomocou matematiky s pevným bodom.
Program ps je podobný top, ale narozdiel od neho vypíše iba zoznám aktuálne vykonávaných procesov a následné potom skončí. Parameter n (angl. n"umber of iterationsp", slov."počet iterácií") zmení správanie na viac podobné programu htop, tj. n-krát vypíše zoznám aktuálne vykonávaných procesov v systéme a potom skončí.

</doc>
<doc id="663588" title="Karol Beneš" url="https://sk.wikipedia.org/wiki?curid=663588">
Karol Beneš

MUDr. Karol Beneš (* 12. október 1911, Stanislav, dnes Ivano-Frankivsk – † ?) bol (pravdepodobne židovský) lekár balenológ, účastník Slovenského národného povstania (SNP).
V roku 1937 úspešne zavŕšil štúdium medicíny na Lekárskej fakulte Karlovej univerzity v Prahe. Začiatkom septembra 1939 prišiel s vysťahovaleckou skupinou Židov zo Sliezska. Tá mala pokračovať v ceste do Palestíny, no pre zmenu v politickom vývoji zostal pôsobiť ako lekár vo Vyhniach, od apríla 1943 už vo funkcii zastupujúceho obvodného lekára. Počas SNP pomáhal ako lekár partizánskej nemocnice vo Zvolene a v Lovinobani. Po vojne pôsobil ako obvodný lekár v Hliníku nad Hronom a neskôr ako kúpeľný lekár v Tepliciach.

</doc>
<doc id="663595" title="Jozef Czauczik" url="https://sk.wikipedia.org/wiki?curid=663595">
Jozef Czauczik

Jozef Czauczik (* 16. apríl 1780, Levoča† 30. jún 1857, Levoča) bol slovenský maliar.
Životopis.
Narodil sa v Levoči v rodine podnikateľa s tabakom Krištofa Czauczika a jeho manželky Alžbety. Mal šiestich súrodencov. Jeho prvým učiteľom bol Jozef Lerch, portrétista lokálneho klasicizmu, autor freskovej výmaľby viacerých spišských kostolov. Od jesene 1803 študoval na viedenskej akadémii. Pred rokom 1810 sa vrátil späť do Levoče. V Levoči sa Czauczik venoval portrétnej tvorbe pre súkromných objednávateľov z radov šľachty, mešťanov a remeselníkov a tiež tvorbe sakrálneho umenia pre kostoly najmä spišskej a gemerskej oblasti. Jeho tvorba prechádza vývojom od klasicistického cítenia po realistické stvárnenie. Na jar 1857 sa ako maliar zúčastnil prvej hornouhorskej poľnohospodárskej a priemyselnej výstavy v Košiciach.

</doc>
<doc id="663616" title="Honorárny konzul" url="https://sk.wikipedia.org/wiki?curid=663616">
Honorárny konzul

Honorárny konzul je v diplomacii a medzinárodnom práve čestná funkcia zahraničného zástupcu štátu. Ním vykonávaný úrad sa nazýva honorárny konzulárny úrad. Honorárny konzul však nie je štátnym úradníkom ani zamestnancom ministerstva zahraničia. Honorárni konzuli zastupujú štát v mieste svojho pôsobenia a na rozdiel od riadnych konzulárnych úradov tak činia bez nároku na plat. Majú však právo na honorár z poplatkov za nimi vykonané úkony. Ide tak o úspornejší variant konzulárneho styku. Obvykle ide o obyvateľov prijímajúcej krajiny, ktorí sa zaoberajú obchodom a ktorí sú občanmi krajiny, ktorá ich nominuje, alebo krajiny, v ktorej majú bydlisko. Vzťahujú sa na nich iba obmedzené výsady a imunity podľa Viedenského dohovoru o konzulárnych stykoch z roku 1963.
Pôsobenie.
Štát zriaďuje honorárne konzuláty v štátoch alebo na územiach, kde nemá dostatočné vlastné konzulárne zastúpenie. Konzulom sa stávajú zvyčajne dobre postavené osoby, ktoré sa samy ponúknu, majú dostatočné priestory a sú schopné hradiť chod konzuláte z vlastných zdrojov. Napríklad honorárny konzul Slovenskej republiky pre územie Palestíny má v Betleheme obchod s pútnickými predmetmi, do ktorého smerujú zájazdy cestovných kancelárií zo Slovenska. 
Pre výkon funkcie honorárneho konzula je potrebné mať poverovaciu listinu vysielajúceho štátu, tzv. konzulský patent a súhlas prijímajúcej krajiny, tzv. exequatur. V zmysle medzinárodného práva nie sú diplomatmi, ktorých chráni absolútnu imunita. Honorárny konzul, na rozdiel od bežného konzula nemá konzulárne výsady. Nie sú tiež chránení konzulárnou imunitou, ktorú upravuje Viedenský dohovor. Požívajú len obmedzené imunity, nie sú napríklad na základe medzinárodného práva oslobodení od daní a poplatkov či od prehliadok.
Za ministra zahraničia Mikuláša Dzurindu honorárni konzuli prišli o špeciálne modré značky, vďaka ktorým sa vo väčšine prípadov vyhli pokutám za dopravné priestupky. Minister Miroslav Lajčák im však privilégium vrátil späť.
Činnosť konzulov sa končí ich odvolaním, odňatím exequaturu alebo úmrtím.

</doc>
<doc id="663632" title="Domáca úloha" url="https://sk.wikipedia.org/wiki?curid=663632">
Domáca úloha

Domáca úloha (v žiackom/školskom slangu skrátene "domáca") je samostatná učebná činnosť žiaka uložená učiteľom v súlade s úlohami vyučovania. Domáce úlohy plnia dôležitú výchovno-vzdelávaciu funkciu, keďže upevňujú, prehlbujú a rozširujú žiakom nadobudnuté poznatky, utvárajú pracovné návyky a osobnostné predpoklady nevyhnutné pre každú prácu, napr. zručnosť samoučenia, individuálneho štúdia, v kontraste ku kolektívnym formám učenia v školskej triede.
Pri plnení domácich úloh stúpa výchovná funkcia rodiny, pričom jej socioekonomické podmienky majú vplyv na množstvo času a úsilia, ktoré môže žiak vynaložiť na individuálne štúdium. Z tohto dôvodu sa v slovenskom, resp. česko-slovenskom školstve od roku 1976 kladie požiadavka nepresúvať povinnosti školy na rodinu, ale zadeľovať domáce úlohy žiakom rovnomerne, s ohľadom na ich psychohygienické potreby. V súlade s týmto na základných a stredných školách žiaci venovali (resp. stále venujú) domácim úlohám približne jednu až štyri hodiny denne.

</doc>
<doc id="663634" title="Koloman Leššo" url="https://sk.wikipedia.org/wiki?curid=663634">
Koloman Leššo

Koloman Leššo (* 3. november 1942, Sabinov – † 27. september 2013, Bratislava) bol slovenský výtvarník (ilustrátor, grafik, karikaturista, maliar, keramikár, kresliar), animátor, scénograf, scenárista, spisovateľ, fotograf a (vzdelaním) architekt. Bol jedným zo zakladateľov slovenského animovaného filmu.
Život.
V roku 1968 absolvoval štúdium v odbore architektúra a urbanizmus na Fakulte architektúry Slovenskej vysokej školy technickej v Bratislave. V rokoch 1968 – 1972 pracoval v Československej televízii v Bratislave a od roku 1971 sa ako slobodný umelec venoval maľbe, keramike, ilustrácii, fotografii a animovanému filmu. Svoje výtvarné diela vystavoval doma i v zahraničí a získal viacero ocenení.
Patril k zakladateľským osobnostiam slovenského animovaného filmu, ku ktorému prispel ako priekopník netradičných výtvarných techník v animácii, keďže v animácii uplatňoval aj keramiku, plastelína či drevo. Vytvoril výtvarné návrhy k filmom "Huncút králik" (réžia Helena Slavíková-Rabarová, 1974), "Fúkaj, Silák, Jeleniar" (réžia Jaroslav Pogran, 1975) a "Čierny hrad" (réžia Barbara Eckhold, 1987). Úzko spolupracoval s režisérom Františkom Jurišičom, s ktorým sa podieľal na tvorbe animovaných filmov "Múdre prasiatko" (1982), "Nočná rozprávka" (1983), "Figúrky a figuríny" (1983), "Ki-ki-ri-kí" (1985), "Objekty" (1990) a na animovaných seriáloch "Rozprávky z hliny" (1975 – 1980), "Najmenší hrdinovia" (1985 – 1991) a "Hlinené rozprávky" (1995 – 2002).
Zomrel po ťažkej chorobe a bol pochovaný na Cintoríne Slávičie údolie 3. októbra 2013.

</doc>
<doc id="663637" title="Purimšpíl" url="https://sk.wikipedia.org/wiki?curid=663637">
Purimšpíl

Purimšpil () je jidiš výraz pre purimovú hru, komickú adaptáciu Knihy Ester. Herci v nich hrajú, tancujú a spievajú a vysmievajú sa spoločnosti.
So židovským sviatkom purim sa viažu počiatky dramatickej tvorby v jidiš. Pri oslavách sa hrávali purimové hry. Prvý známy purimšpil na námety Knihy Ester sa dochoval z roku 1697. Jeho autorom je Moše Kahan a má názov "Achašveroš-Špil" čiže "Hra o Achašverošovi". Prvé zmienky sa dochovali z Európy 14. storočia, ale je možné, že purimová zábava založená na paródii pochádza už z 12. storočia.
Purimšpil nemusel byť len adaptáciou Knihy Ester. V kresťanskom kontexte boli podobné fašiangové hry. Obe boli považované za burleskné predstavenia, mohli otvárať a zosmiešňovať veci, ktoré by inak boli tabu. Pod názvom purimšpil sa mohli myslieť aj krátke satirické skeče rabínskych študentov zo 16. storočia.

</doc>
<doc id="663642" title="Colleen Dewhurstová" url="https://sk.wikipedia.org/wiki?curid=663642">
Colleen Dewhurstová

Colleen Dewhurstová (* 3. jún 1924, Montreal, Quebec, Kanada† 22. august 1991, South Salem, New York, USA) bola kanadsko-americká herečka, známa predovšetkým vďaka divadelným úlohám.
Detstvo a mladosť.
Narodila v Montreale v Quebecu matke Frances Marie a otcovi Ferdinandovi Augustovi. Bola ich jediným dieťaťom. Matka Dewhurstovej bola katolícky založená a dodržiavala všetky katolícke zvyky. Tie si zachovala aj Dewhurstová. V roku 1928 sa presťahovala s rodinou do Spojených štátov - Boston, Dorchester, Auburndale a West Newton.
Strednú školu navštevovala vo Shorewoode v štáte Winsconsin a maturovala na štátnej škole Riverside University High School v Milwaukee, v štáte Wisonsin. Počas štúdia na škole sa jej rodičia rozišli a časom sa Dewhurstová presťahovala do New Yorku, aby sa mohla venovať hereckej kariére.
Kariéra.
Bola uznávanou divadelnou herečkou. Stvárnila niekoľko divadelných rolí no najväčší úspech zožala v roku 1974 v divadelnej hre Eugena O'Neilla, "Mesiac pre zabitých", za ktorú získala divadelné ocenenie Tony. Za jej divadelné zásluhy získala niekoľko ocenení, napríklad ceny Obie, Gemini a v roku 1981 bola uvedené do Siene slávy Amerického divadla.
V roku 1959 sa objavila v jednej z vedľajších úloh po boku Audrey Hepburn vo filme "Príbeh mníšky". Objavila sa tiež v epizóde televízneho seriálu "Alfred Hitchcock Presents" v roku 1965. Po boku Brucea Derna a John Waynea si zahrala vo filme "Malí kovbojovia", z roku 1972. V roku 1976 si zahrala v divadelnej inscenácii "Kto sa bojí Virginie Woolfovej?". O rok neskôr, ju obsadil Woody Allen do filmu "Annie Hall", kde stvárnila matku hlavnej postavy.
V roku 1985 bola obsadená do televízneho filmu "Anna zo Zeleného domu", podľa knižnej predlohy od Lucy Maud Montgomery. Úlohu si zopakovala aj v roku 1987. O rok neskôr stvárnila jednu z vedľajších postáv vo filme "Obssesed", za ktorú získala kanadské ocenenie Genie Awards. V rovnakom roku sa pripojila tiež k natáčaniu televízneho seriálu "Murphy Brownová", kde hrala výstrednú matku hlavnej postavy, ktorú stvárnila Candice Bergen. Za svoj herecký výkon získala dve ocenenia Emmy, z čoho jej bola jedna udelená posmrtne. V roku 1991 si zahrala v menšej úlohe po boku jej syna, Campbella Scotta vo filme "Zomrieť mladý."
Osobný život.
V rokoch 1947 až 1960 bola vydatá za Jamesa Vickeryho. Jej druhým manželom bol hercec a režisér George C. Scott s ktorým má dvoch synov. Vydatá za Scotta bola v rokoch 1960 až 1965, no o dva roky (1967) sa znovu zosobášili a rozviedli sa v roku 1972. Od roku 1975 bol jej partnerom režisér Ken Marsoalis, s ktorým žila do svojej smrti v roku 1991 na farme v South Saleme v štáte New York.
Úmrtie.
Zomrela doma, vo veku 67 rokov v auguste 1991. Príčinou jej úmrtia rakovina krčka maternice. Jej telo bolo spopolnené a odovzdané blízkej rodine.

</doc>
<doc id="663648" title="Csaba Török (matematik)" url="https://sk.wikipedia.org/wiki?curid=663648">
Csaba Török (matematik)

Doc. RNDr. Csaba Török, CSc. (* 27. február 1958, Rožňava) je slovenský matematik, informatik a vysokoškolský pedagóg.
V roku 1982 úspešne zavŕšil štúdium aplikovanej matematiky a kybernetiky na Moskovskej štátnej univerzite M. V. Lomonosova a v roku 1995 získal titul kandidáta vied v odbore pravdepodobnosť a matematická štatistika na Fakulte matematiky, fyziky a informatiky Univerzity Komenského v Bratislave. V roku 2000 sa habilitoval v odbore aplikovaná matematika na Slovenskej technickej univerzite v Bratislave.
Pôsobí na Ústave informatiky Prírodovedeckej fakulty Univerzity Pavla Jozefa Šafárika v Košiciach. Vo svojej vedecko-výskumnej činnosti sa zameriava na teóriu aproximácie s cieľom navrhnúť nové reprezentácie aproximačných modelov a na ich základe zrýchliť výpočtové algoritmy.
Je členom Slovenskej informatickej spoločnosti a Jednoty slovenských matematikov a fyzikov.

</doc>
<doc id="663659" title="Geminálny diol" url="https://sk.wikipedia.org/wiki?curid=663659">
Geminálny diol

Geminálny diol (skrátene gem-diol) je akákoľvek organická zlúčenina, ktorá má dve hydroxylové funkčné skupiny (-OH) naviazané na ten istý uhlíkový atóm. Geminálne dioly sú podskupinou diolov, ktoré sú zase špeciálnou skupinou alkoholov. Väčšina geminálnych diolov je považovaná za nestabilné.
Najjednoduchším geminálnym diolom je metándiol, CH4O2 or H2C(OH)2. Ďalšie príklady sú:
Názov geminálny diol pochádza z latinského "geminī", „dvojčatá“. Príbuznou skupinou sú vicinálne dioly.
Reakcie.
Hydratačná rovnováha.
Geminálne dioly je možné vnímať ako hydráty ketónov (alebo aldehydov). Dve hydroxylové skupiny geminálneho diolu je možné ľahko previesť na karbonylovú alebo keto skupinu odňatím jednej molekuly vody. Naopak, keto skupina môže reagovať s vodou za tvorby geminálnych hydroxylových skupín.
Rovnováha vo vode môže byť posunutá oboma smermi. Rovnovážna konštanta pre konverziu acetónu (CH3)2C=O na propán-2,2-diol (CH3)2C(OH)2 je približne 10-3, zatiaľ čo pre konverziu formaldehydu H2C=O na metándiol H2C(OH)2 je to 103.
Konverzia hexafluóracetónu (CF3)2C=O na diol (CF3)2C(OH)2 má rovnovážnu konštantu okolo 106 kvôli trifluórmetylovým skupinám, ktoré odoberajú elektrónovú hustotu. Podobne je to v prípade chloralu (CCl3)2C=O na chloralhydrát (CCl3)2C(OH)2, ktorý je preferovaný vplyvom trichlórmetylovej skupiny.
V niektorých prípadoch, ako je dekahydroxycyklopentán a dodekahydroxycyklohexán, je geminálny diol stabilný, ale odpovedajúci ketón nie je.
Geminálne dioly je možné vnímať i ako špeciálne prípady hemiacetálov, ktoré vznikajú reakciou karbonylových zlúčenín s vodou namiesto alkoholu.

</doc>
<doc id="663660" title="Mezomérny efekt" url="https://sk.wikipedia.org/wiki?curid=663660">
Mezomérny efekt

Mezomérny efekt je v chémii vlastnosť substituentov či funkčných skupín v chemických zlúčeninách. Je definovaný ako polarita vznikajúca v molekule na základe interakcie dvoch pí väzieb alebo medzi pí väzbou a voľným elektrónovým párom na susednom atóme. Na základe mezomérneho efektu dochádza k posunu elektrónovej hustoty v rámci molekuly.
Tento efekt sa používa kvalitatívne a popisuje schopnosť substituentov dodávať alebo odoberať elektróny na základe relevantných rezonančných štruktúr. Značí sa písmenom M.
Mezomérny efekt je kladný (+M), ak substituent dodáva elektróny. Naopak, mezomérny efekt je záporný (-M), ak substituent odčerpáva elektróny.
Poradie substituentov s +M efektom:
–O− &gt; –NH2 &gt; –OR &gt; –NHCOR &gt; –OCOR &gt; –Ph &gt; –CH3 &gt; –F &gt; –Cl &gt; –Br &gt; –I
Poradie substituentov s -M efektom:
–NO2 &gt; –CN &gt; –SO3H &gt; –CHO &gt; –COR &gt; –COOCOR &gt; –COOR &gt; –COOH &gt; –CONH2 &gt; –COO−
Celkový tok elektrónov od alebo k substituentu je takisto závislý na indukčnom efekte. Mezomérny efekt je výsledkom prekryvu p-orbitálov (rezonancie) a nemá žiadny vplyv na indukčný efekt, keďže indukčný efekt je daný čisto elektronegativitou atómov a ich topológiou v molekule (vzájomným prepojením atómov v molekule). Mezomérny efekt je zvyčajne silnejší, než indukčný efekt.
Koncept mezomérneho efektu, mezomérie a mezomérov bol prvýkrát predstavený Ingoldom v roku 1938 ako alternatíva k Paulingovmu synonymnému konceptu rezonancie. "Mezoméria" je v tomto význame typicky používaná v nemeckej a francúzskej literatúre, ale v angličtine prevažuje termín "rezonancia". V slovenskej a českej literatúre sa zvyčajne používa takisto "rezonancia".
Mezoméria v konjugovaných systémoch.
Mezomérny efekt sa môže prenášať pozdĺž akéhokoľvek počtu uhlíkových atómov v konjugovaných systémoch. Toto zahŕňa i rezonančnú stabilizáciu molekuly na základe delokalizácie náboja. Je dôležité poznamenať, že energia skutočnej štruktúry molekuly, teda rezonančného hybrida, môže byť nižšia než energia ktorejkoľvek prispievajúcej rezonančnej štruktúry. Rozdiel v energiách medzi skutočnou indukčnou štruktúrou a najhoršou kinetickou štruktúrou (najstabilnejšou prispievajúcou štruktúrou) sa nazýva rezonančná energia alebo rezonančná stabilizačná energia. Mezomérny efekt je úplne odlišný od indukčného efektu. Pre kvantitatívny odhad sily mezomérneho efektu/rezonancie sa pre rôzne substituenty využívajú rôzne konštanty, ako sú Swain-Luptonova rezonančná konštanta, Tartova rezonančná konštanta alebo Oziminski a Dobrowolského pEDA parameter.
Význam.
Rezonancia vedie k stabilizácii zlúčenín. Vyšší počet prispievajúcich rezonančných štruktúr zvyčajne znamená stabilnejšiu zlúčeninu.
Mezomérny efekt spolu s indukčným efektom hrajú dôležitú úlohu v organickej syntéze. Rozhodujú o tom, na ktoré miesto sa bude viazať ďalší substituent. V elektrofilnej aromatickej substitúcii sa podľa nich rozdeľujú substituenty na dva druhy. Rovnako sa uplatňuje pri nukleofilnej konjugovanej adícii na diénoch.
Na príklade vpravo je anilín a jeho rezonančné štruktúry. Amino skupina dodáva elektrónovú hustotu do aromatického jadra (špeciálny prípad konjugovaného systému troch väzieb), má teda +M efekt. Amino skupina má dva vodíky v rovine benzénového jadra a voľný elektrónový pár kolmo na rovinu jadra, ktorý je konjugovaný s aromatickým jadrom vďaka prekryvu p-orbitálov. Dodaním elektrónov do jadra vznikne kladný náboj na dusíku a záporný na uhlíku v jadre. Tento náboj sa môže vďaka mezomérnemu efektu postupne posúvať celým konjugovaným systémom, až sa nakoniec vráti naspäť na dusík. Každá z týchto prispievajúcich štruktúr zvyšuje stabilitu anilínu. Nejedná sa však o skutočné štruktúry, len o výsledok formálneho posunu náboja v molekule. Na základe týchto štruktúr je potom možné zistiť, kde je náboj v aromatickom jadre kladnejší (dusík a uhlíky 1, 3 a 5) a zápornejší (uhlíky 2, 4 a 6). Podľa tohto je možné určiť jeho reaktivitu vo vyššie zmienených reakciách. 

</doc>
<doc id="663666" title="1. Súkromné Banskobystrické gymnázium" url="https://sk.wikipedia.org/wiki?curid=663666">
1. Súkromné Banskobystrické gymnázium

1. Súkromné Banskobystrické gymnázium je prvé gymnázium na Slovensku, zamerané na odborné štúdium v oblasti virtuálnej grafiky. Ako jediná škola na Slovensku ponúka v rámci gymnaziálneho vzdelania aj odborné. To znamená, že absolventi gymnázia sa môžu uplatniť na trhu práce hneď po maturite. Ako hovorové označenie školy sa používa názov „Súkromný gympel“.
Škola sa nachádza v areáli Univerzity Mateja Bela v Banskej Bystrici, v novo zrekonštruovaných priestoroch budovy bývalého Vojenského gymnázia SNP.
Štúdium.
Škola prvýkrát slávnostne otvorila svoje brány dňa 2. septembra 2018.
V januári 2021 školu navštevuje 157 žiakov, škola má otvorených 6 tried.
Škola ponúka unikátne štvorročné gymnaziálne štúdium so zameraním na virtuálnu grafiku, a päťročné štúdium v odboroch slovensko-ruská, alebo slovensko-anglická bilingválna sekcia. Obe bilingválne sekcia boli zriadené s podporou Ruského veľvyslanectva a taktiež Veľvyslanectvo Veľkej Británie a Severného Írska na Slovensku.
Externé odkazy.
zdroj: webová stránka školy

</doc>
<doc id="663670" title="Dúhová ulica (Bratislava)" url="https://sk.wikipedia.org/wiki?curid=663670">
Dúhová ulica (Bratislava)

Dúhová ulica (do roku 1950 Dulová ulica) bola ulica v Petržalke v rokoch 1950-1983.
Premenovaná bola v roku 1950 z dôvodu duplicity pomenovania po pripojení obce k Bratislave. Pôvodne bola pomenovaná po ovocnom strome dula, neskôr po dúhe, prírodnom jave.
Bola to ulica v pôvodnej zástavbe obce Petržalka, zanikla v spojitosti s novou sídliskovou zástavbou Dvory.
Stála približne na mieste súčasného nájazdu na Panónsku cestu smerom z Rusovskej cesty pri súčasnej čerpacej stanici.

</doc>
<doc id="663678" title="Koloman Slušný" url="https://sk.wikipedia.org/wiki?curid=663678">
Koloman Slušný

Koloman Slušný (* 3. máj 1884, Liptovský Trnovec† 13. marec 1961, Bratislava) bol slovenský notár, úradník, župan a politik HSĽS v medzivojnovom Československu a v období Slovenského štátu.
Gymnázium absolvoval v Ružomberku a v Spišskej Novej Vsi. Po maturite začal študovať právo na univerzite v Budapešti. Avšak štúdium pre nedostatok finančných prostriedkov nemohol dokončiť, preto sa dal na notársku dráhu. Po absolvovaní vojenskej služby bol zvolený za podnotára v obci Párnica. O pol roka sa stal vedúcim notárom v Nižnej na Orave, kde pôsobil do vzniku Československa v roku 1918. Na začiatku roku 1919 na žiadosť župana Jána Sekáča odišiel pracovať na župný úrad do Košíc, kde pôsobil ako župný notár. Neskôr pôsobil v Podtatranskej župe so sídlom v Liptovskom Svätom Mikuláši. Po zrušení žúp a zavedení krajinského zriadenia prešiel pracovať na krajinský úrad, kde pôsobil ako hlavný komisár.
V parlamentných voľbách v roku 1929 bol zvolený za poslanca Národného zhromaždenia republiky Československej za HSĽS. Kandidoval v XIX. volebnom kraji (Lipt. Sv. Mikuláš). Za poslanca bol zvolený aj v parlamentných voľbách v roku 1935. V snemovni pôsobil v dopravnom a rozpočtovom výbore.

</doc>
<doc id="663681" title="Juraj Guča" url="https://sk.wikipedia.org/wiki?curid=663681">
Juraj Guča

Juraj Guča (pseudonym Zubarov; * 29. júl 1876, Petrovac – † 30. apríl 1964, Chicago, Illinois) bol slovenský lekár, spisovateľ (prozaik), publicista a organizátor kultúrneho života, účastník zahraničného prvého česko-slovenského odboja, prvej a druhej svetovej vojny.
Život.
Vyštudoval základnú školu v rodnom Petrovci a absolvoval nižšie triedy nemecko-slovenského evanjelického gymnázia v Novom Sade a vyššie v Sarvaši. Vzápätí študoval medicínu na lekárskej fakulte na univerzite v Budapešti (1898 – ?), kde začal literárne pôsobiť. Zoznámil sa tu s mnohými ďalšími slovanskými študentmi a stal sa panslavistom. Ako člen Slovenského spolku prednášal svoje prozaické prvotiny ("Gófa", "Oplakaný ideál").
Jeho panslavistický svetonázor a rozčarovanie s maďarizácie bolo príčinou jeho emigrácie do USA v roku 1908, kde pôsobil ako lekár v Chicagu (1908 – 1936, 1947 – 1964). Podieľal na organizovaní kultúrneho a spolkového života slovenských krajanov a zapojil sa do prvého česko-slovenského odboja. Prostredníctvom tlače agitoval americkú verejnosť za podporu myšlienky založenia spoločného štátu Čechov a Slovákov. V roku 1914 v New Yorku zorganizoval mobilnú nemocnicu a spoločne s ďalšími štyrmi lekármi, tromi ošetrovateľmi, tromi lekárskymi pomocníkmi a jednou kuchárkou v roku 1916 odišli ako dobrovoľníci pomáhať Srbsku do Solúna. Parník Brindisi, na ktorom cestovali však stroskotal; Guča a zdravotná sestra Mária Lamošová bola medzi zachránenými. Po príchode na solúnsky front začal pôsobiť v nemocnici v Gevgeliji.
Po svojom vojnovom účinkovaní, počas ktorého na následky škvrnitého týfusu zomrela jeho manželka Selma, sa vrátil do Chicaga. V roku 1938 sa rozhodol vrátiť do svojho rodiska, kde „mu však z neznámych dôvodov nebolo dovolené“ pracovať ako lekár a preto sa ako lekár dobrovoľník prihlásil XIV. Vojvodinskej (slovenskej) údernej brigády a zapojil sa do viacerých bojov. Po vojne mu ako „ako ‚Američanovi‘“ odňali rodičovský dom a preto sa v roku 1947 vrátil do USA. Zomrel a bol pochovaný v Chicagu.
Literárna tvorba.
Písal krátku, zväčša humoristickú prózu zobrazujúcu život vidieckeho ľudu v Báčke, ktorú publikoval v "Dolnozemskom Slováku" (1901 – 1903), "Slovenskom denníku" a v slovenskej krajanskej tlači v USA.

</doc>
<doc id="663682" title="Martin Kráľ" url="https://sk.wikipedia.org/wiki?curid=663682">
Martin Kráľ

Martin Kráľ (* 12. marec 1988, Bratislava) je slovenský hudobný skladateľ a klavirista.
Životopis.
Martin Kráľ nepochádza z hudobnej rodiny a nevyštudoval konzervatórium. K hudbe a hre na klavíri sa dostal v útlom detstve. Dnes sa venuje výlučne autorskej tvorbe. Okrem komponovania hudby píše aj texty k svojim pesničkám. Na konte má mnoho spoluprác so známymi osobnosťami slovenského hudobného sveta, medzi ktorých patrí napríklad slovenská rocková legenda Paľo Drapák, speváčky Dominika Jurena Stará, Veronika Strapková, Anabela Mollová, Lenka LeRa Rakar, raperi Vladis, Plexo, Čis T a ďalší. V roku 2017 vydal svoje debutové CD s názvom "Tvárou v tvár životu". 

</doc>
<doc id="663684" title="Vlastenecká ulica" url="https://sk.wikipedia.org/wiki?curid=663684">
Vlastenecká ulica

Vlastenecká ulica (do roku 1950 Malinovského ulica) bola ulica v Petržalke v rokoch 1950 až 1983.
Premenovaná bola v roku 1950 z dôvodu duplicity pomenovania po pripojení obce k Bratislave, dovtedy bola pomenovaná po Rodionovi Jakovlevičovi Malinovskom (1898-1967), sovietskom vojvodcovi.
Nachádzala sa tu radová domová zástavba, ulica zanikla v súvislosti s novou sídliskovou zástavbou Dvory.
Ulica sa nachádzala na mieste súčasných ulíc Gercenova a Pifflova, pričom prechádzala aj cez dnešnú Panónsku cestu.

</doc>
<doc id="663687" title="Tim Curry" url="https://sk.wikipedia.org/wiki?curid=663687">
Tim Curry

Tim Curry (* 19. apríl 1946, Grappenhall, Cheshire, Anglicko) je anglický herec a spevák. Je známy vďaka úlohe doktora Franka N. Furtera v muzikáli "Rocky Horror Picture Show" (1973).
Detstvo a mladosť.
Curry sa narodil v meste Grappenhall v grófstve Cheshire. Jeho otec zomrel keď mal Curry dvanásť rokov. Väčšinu svojho detstva prežil v meste Plymouth, neďaleko Londýna.
Kariéra.
V roku 1968 vystupoval v muzikáli "Hairs!", kde sa spoznal s Richardom O'Brienom, ktorý mu v roku 1973 ponúkol úlohu Dr. Furtera v kontroverznom muzikáli "Rocky Horror Picture Show".
V roku 1981 stvárnil Wolganga Amadeusa Mozarta v divadelnom predstavení "Amadeus". S Bernadette Peters a Carol Burnett hral v muzikáli "Annie", z roku 1982. Stvárnil postavu komorníka Wadswortha v mysterióznom filme "Stopa" z roku 1985.
Jednou z jeho najznámejších úloh bol klaun v horore "To", z roku 1990. Film bol natočený podľa knižnej predlohy Stephena Kinga. V roku 1992 získal vedľajšiu úlohu vo filme "Sám doma 2: Stratený v New Yorku". O rok neskôr účinkoval v divadelnom predstavení "My Favourite Year". V roku 1995 si zahral v dobrodružnom filme "Kongo". Po boku herečky Daryl Hannah, si zahral v hororovej komédii "Addams Family Reunion" z roku 1998.
V roku 2001 získal úlohu v paródii "Scary Movie 2". Po boku Liama Neesona a Laury Linney sa objavil v životopisnej dráme "Kinsey", z roku 2004. V rovnakom roku sa objavil v dvoch epizódach televízneho seriálu "Will a Grace". V roku 2008 sa objavil po boku hercov ako Ioan Gruffudd a Natascha McElhone vo filme "Kliatba mesačného údolia".
Osobný život.
Od roku 1988 žije v Los Angeles. Nikdy sa neoženil a nemá žiadne deti.
V júli 2012 Curry utrpel mozgovú príhodu, kvôli ktorej je odkázaný na invalidný vozík. Jeho herectvo bolo značne obmedzené a preto sa venuje predovšetkým dabingu.

</doc>
<doc id="663688" title="Peter z Rousselu" url="https://sk.wikipedia.org/wiki?curid=663688">
Peter z Rousselu

Peter z Rousselu (iné zápisy: Peter Roussel, Pierre Roussel, , ; * ? – † 1577) bol burgundský rytier, kráľovský stolník, ktorý slúžil Habsburgovcom ako kapitán hradu Szendrő v Uhorsku. Podľa košického výtvarníka Zbyhneva Nišponského, ktorý o rytierovi Petrovi podnikol laický archívny výskum, bol „vyslancom francúzskeho kráľa, ktorý mal za úlohu zabezpečiť protitureckú obranu“. Bol pochovaný 25. mája 1577 pod veľkým oltárom Dómu sv. Alžbety v Košiciach.
Epitaf.
Na východnej vonkajšej stene Kostola sv. Michala v Košiciach sa nachádza mramorový epitaf s jeho vyobrazením (v brnení tzv. štrasburského okruhu) a nápisom:
V zrekonštruovanej podobe:
V preklade:
Pamiatka.
Zbyhnev Nišponský vyhotovil niekoľko keramických plastík stvárňujúcich rytiera Petra z Rousselu, ktoré s podporou Francúzskej aliancie Košice predstavil 13. mája 2008 v Slovenskom technickom múzeu. Jeho zámerom bolo „v kamenine vytvoriť postavu, ktorá zodpovedá veľkosti epitafu, teda približne 2,3 metra a umiestniť ju pred Slovenské technické múzeum.“

</doc>
<doc id="663689" title="Frida Karlssonová" url="https://sk.wikipedia.org/wiki?curid=663689">
Frida Karlssonová

Frida Elisabeth Karlssonová, (* 10. august 1999, Sollefteå) je švédska bežkyňa na lyžiach. Je dvojnásobná vice-majsterka sveta v pretekoch na 10 km a získala striebro v skiatlone. V pretekoch klasickou technikou na 30 km získala bronz. Bola taktiež aj členka víťaznej zlatej švédskej štafety na 4×5 kilometrov na Majstrovstvách sveta v Seefelde. Na juniorských Majstrovstvách sveta získala tri zlaté a tri bronzové medaile. 
Švédska bežkyňa na lyžiach mala svoj debut vo svetovom pohári 17. februára 2019. Svoje prvé víťazstvo dosiahla v sezóne 2020/2021 v Osle v pretekoch s hromadným štartom. 
Osobný život.
Jej priateľ je Wiliam Poromaa, ktorý je takisto švédsky reprezentant v behu na lyžiach. Fridina matka Mia Karlsson bola taktiež bežkyňou na lyžiach. Má dve mladšie sestry.

</doc>
<doc id="663690" title="Poupée de cire, poupée de son" url="https://sk.wikipedia.org/wiki?curid=663690">
Poupée de cire, poupée de son

Poupée de cire, poupée de son ("Vosková bábika, bábika vypchatá pilinami") je pieseň, s ktorou v roku 1965 francúzska speváčka France Gall vyhrala súťaž Eurovision Song Contest. Jej autorom je Serge Gainsbourg.
Text, ktorým neskúsené dievča oznamuje svoj vzťah k svetu a svojim piesňam, je založený na metaforách a slovných hrách; napríklad názov piesne odkazuje na tradičné bábiky s voskovou hlavičkou a vypchatým telíčkom, ku ktorým je speváčka prirovnávaná.
Českú verziu naspievala Eva Pilarová v roku 1966 s textom Zdeňka Borovca pod názvom „Vosková panenka“. Ďalšiu českú verziu tejto pesničky nahrala Hana Zagorová, s tým istým názvom „Vosková panenka“, avšak odlišným textom. Tento text tiež napísal Zdeněk Borovec.

</doc>
<doc id="663695" title="Zbyhnev Nišponský" url="https://sk.wikipedia.org/wiki?curid=663695">
Zbyhnev Nišponský

Ing. Zbyhnev Nišponský (iné zápisy: Zbigniew Nišponský, Zbigniew Nišponský-Gut; * 29. jún 1936, Stary Sącz – † 2019, Košice) bol slovenský hutnícky inžinier, výtvarník (keramikár) a spisovateľ literatúry faktu, zrejme poľskej národnosti.
Život.
Od svojich piatich rokov žil v Košiciach, kde študoval na gymnáziu na Kováčskej ulici a po zrušení gymnázia na Vyššej priemyselnej škole hutnícko-lejárskej v Tisovci. Následne – v 60. rokoch – absolvoval štúdium na Hutníckej fakulte Vysokej školy technickej v Košiciach.
Od gymnaziálneho štúdia sa venoval kresleniu, ktorému ho učil aj grafik Ľudovít Feld. Od roku 1990 sa zaoberal keramikárstvom. Vyhotovil viacero keramických plastík umiestnených na verejných priestranstvách a vo verejne prístupných objektoch v Košiciach. Popri svojej výtvarníckej činnosti je autorom dvoch kníh so speleologickou tematikou.
Zomrel v novembri 2019 a 22. novembra bol spopolnený v Krematóriu v Košiciach.

</doc>
<doc id="663697" title="Domáca (žena v domácnosti)" url="https://sk.wikipedia.org/wiki?curid=663697">
Domáca (žena v domácnosti)

Domáca alebo žena v domácnosti je žena, ktorá sa stará o domácnosť a nie je zamestnaná, teda žena pracujúca v domácnosti. Ženu v domácnosti obvykle charakterizuje celodenná starostlivosť o domácnosť, o deti a skutočnosť, že nemá vlastný príjem, teda je úplne závislá na manželovom príjme. Tento pojem sa používa napr. v matričných záznamoch, na označenie povolania pri zbere demografických dát, v sociologických štúdiách týkajúcich sa ekonomickej aktivity a pod.
V tradičnej deľbe práce na Slovensku žena podľa možností a potreby pomáhala mužovi pri zabezpečovaní pravidelnej výrobnej sféry, no primárne sa starala o domácnosť a deti. Pozícia žien v domácnosti v sociálnej stratifikácii bola odvodzovaná od pozície partnera.
V období po druhej svetovej vojne v súvislosti s tým, že rodina graduálne prestala byť výrobnou jednotkou, postupne došlo k deľbe práce v domácnosti na princípe vzájomnej zastupiteľnosti, pričom muži v mestách, ako aj na vidieku sa „stále častejšie zapájajú do domácich prác a výchovných aktivít, ktoré sa predtým považovali za výlučne ženské“. V tomto období došlo v Česko-Slovensku k významným procesom pozmeňujúcim pôvodnú sociálnu diferenciáciu žien. Ženy dosahovali vyššie vzdelanie, začali dynamicky prenikať do povolaní vyžadujúcich stredné či vyššie vzdelanie, pričom štátna sociálna a rodinná politika do istej miery chránila sociálnu a pracovnú pozíciu ženy, ktorá otehotnela a stala sa matkou. Počet žien v domácnosti postupne ubúdal a aj po roku 1989 sa drží nízko. Sociologička Marie Čermáková poukazuje na to, že v súčasnej spoločnosti je žena v domácnosti sociálnym anachronizmom. Na vzorke populácie českých žien z roku 1995 uvádza, že ženy, ktoré ostávajú v domácnosti a mimo pracovný trh tak nečinia zo snahy o návrat k „prvorepublikovému“ modelu vydanej ženy či podobne, ale pretože si z rôznych sociálnych alebo zdravotných dôvodov nemôžu dovoliť pracovať mimo domov (napr. pre starostlivosť o zdravotne postihnuté deti, chorých či nesebestačných rodičov, príbuzných, pre vlastný zdravotný stav a pod.).

</doc>
<doc id="663700" title="György Gyimesi" url="https://sk.wikipedia.org/wiki?curid=663700">
György Gyimesi

PhDr. György Gyimesi, PhD., do roku 2020 Juraj Gyimesi (* 24. august 1980, Kráľovský Chlmec) je slovenský politik maďarskej národnosti. V roku 2020 bol na kandidátke hnutia OĽANO-NOVA-KÚ-ZMENA ZDOLA zvolený za poslanca Národnej rady SR.
Životopis.
Gyimesi absolvoval Osemročné športové gymnázium Košice a následne vyštudoval na Fakulte verejnej správy Univerzity Pavla Jozefa Šafárika v Košiciach, kde 19. 1. 2021 získal titul PhD. (jedným z oponentov jeho dizertačnej práce bol stranícky kolega z OĽaNO Mgr. Peter Pollák, PhD.).
Politická kariéra.
Vo februári 2020 bol Juraj Gyimesi zvolený vo voľbách do Národnej rady SR zvolený za poslanca Národnej rady SR, keď kandidoval za hnutie OĽANO-NOVA-KÚ-ZMENA ZDOLA zo 49. miesta kandidátky. V celkovom poradí skončil na 56. mieste s 2 370 prednostnými hlasmi a bol náhradníkom, v marci 2020 si však uplatnil poslanecký mandát ako náhradník za ministra obrany Jaroslava Naďa. V parlamente pôsobí ako podpredseda Výboru NR SR pre financie a rozpočet.
V januári 2021 Gyimesi kritizoval navrhovanú reformu systému o štátnom občianstve. V marci 2021 sa Gyimesi ako poslanec bez mandátu vlády v Komárne stretol na rokovaniach s maďarským ministrom zahraničných vecí Pétrom Szijjártóom o téme dvojakého občianstva. Minister zahraničných vecí a európskych záležitostí Ivan Korčok Gyimesiho obvinil z porušenia programového vyhlásenia vlády a jednania bez akéhokoľvek mandátu, ministerstvo si preto predvolalo maďarského veľvyslanca na Slovensku. Gyimesi následne obvinil Korčoka a štátneho tajomníka MZVEZ, Martina Klusa, zo šovinizmu a prirovnal ich rétoriku k mečiarizmu.
Osobný život.
Jeho otec Juraj Gyimesi (* 1935) je lekár, v rokoch 19901991 bol poslancom Snemovne ľudu Federálneho zhromaždenia ČSFR za stranu Spolužitie, v 70. rokoch 20. storočia pôsobil ako agent Štátnej bezpečnosti s krycím menom Július.

</doc>
<doc id="663701" title="Marie Čermáková (politička)" url="https://sk.wikipedia.org/wiki?curid=663701">
Marie Čermáková (politička)

Marie Čermáková (* 7. september 1925) bola česká a československá politička Komunistickej strany Československa, profesiou robotníčka, ktorá zastávala funkciu poslankyne Snemovne národov Federálneho zhromaždenia (SN FZ) počas normalizácie.
Vo voľbách do SN FZ v roku 1971 reprezentovala volebný obvod č. 73 (Přerov, Severomoravský kraj). Mandátu sa ujala 27. novembra 1971 a v poslaneckej funkcii zotrvala aj po voľbách v roku 1976 až do uplynutia jej funkčného obdobia 5. júna 1981, po voľbách v roku 1981.

</doc>
<doc id="663705" title="Marie Čermáková (trénerka)" url="https://sk.wikipedia.org/wiki?curid=663705">
Marie Čermáková (trénerka)

PhDr. Marie Čermáková, CSc. (* 31. október 1929, Brno – † 18. jún 2020, Pardubice) bola česká skokanka do vody, trénerka a rozhodkyňa skokov do vody a vysokoškolská pedagogička.
Život.
Narodila sa v rodine Jana a Marie Čermákových. So skokmi do vody začínala vo veku 11 rokov v rodnom Brne, kde v rokoch 1941 – 1949 absolvovala osemročné štúdium na gymnáziu. V rokoch 1946 – 1957 získala jedenásť titulov majsterky Česko-Slovenska. Absolvovala štúdium telesnej výchovy na Pedagogickej fakulte Masarykovej univerzity (MU) v Brne (1949 – 1952). V akademickom roku 1952/1953 vyučovala telesnú výchovu na Lekárskej fakulte MU a v rokoch 1953 – 1975 pôsobila na katedre plávania novozaloženého Inštitútu pre telesnú výchovu a šport Karlovej univerzity v Prahe (od roku 1956 Fakulta telesnej výchovy a športu). Následne od roku 1975 až do odchodu do dôchodku v roku 1990 pracovala ako profesionálna trénerka skokov do vody strediska vrcholového športu, v trénovaní však pokračovala aj na dôchodku.
Trénerstvu sa venovala od skončenia pretekárskej kariéry (1957). Trénovala medzinárodne úspešných skokanov Milenu Duchkovú-Neveklovskú, Tomáša Krčmu, Alenu Niederlovú, Heidemarie Bártovú, Hanu Novotnú, sestry Luciu a Andreu Absolonovú, sestry Kristýnu a Elišku Daňkovú a Jaroslava Makohina.
Pôsobila ako členka technickej komisie skokov do vody Európskej plaveckej federácie (1971 – 2004) a predsedníčka sekcie skokov do vody Českého zväzu plaveckých športov (1982 – 2010).
Zomrela po chorobe 18. júna 2020 a skremovaná bola 3. júla 2020 v Pardubickom krematóriu.
Osobný život.
25. augusta 1951 sa zosobášila s vojenským dôstojníkom Vladimírom Hošpesom. Rozviedli sa v roku 1967.

</doc>
<doc id="663718" title="Zoznam Slovákov s titulom z TOP5 európskych futbalových líg" url="https://sk.wikipedia.org/wiki?curid=663718">
Zoznam Slovákov s titulom z TOP5 európskych futbalových líg

Zoznam Slovákov s titulom z TOP5 európskych futbalových líg sumarizuje všetkých slovenských futbalistov a futbalových trénerov, ktorým sa počas ich kariéry podarilo získať aspoň jeden titul v ktorejkoľvek z TOP5 európskych líg. Za TOP5 európskych futbalových líg sa všeobecne považujú anglická Premier League, francúzska Ligue 1, nemecká Bundesliga, španielska La Liga a talianska Serie A. Do dnešného dňa len 6 slovenských hráčov a 1 tréner takýto úspech dosiahli.
Pozri aj.
Zoznam klubových úspechov slovenských futbalistov v zahraničí

</doc>
<doc id="663719" title="Jana Kovalčíková" url="https://sk.wikipedia.org/wiki?curid=663719">
Jana Kovalčíková

Jana Graňáková Kovalčíková (* 16. marec 1991, Prešov) je slovenská divadelná a filmová herečka. Je členkou súboru Slovenského národného divadla. Známa je predovšetkým pre svoju televíznu tvorbu a účinkovanie v seriáloch Oteckovia, Ulice alebo Kavej.
Životopis.
Po gymnáziu vyštudovala herectvo na VŠMU v Bratislave. Ešte počas štúdia hosťovala v Slovenskom národnom divadle v dielach "Tančiareň", "Veľa kriku pre nič", "Bratia Karamazovovci" alebo "Pán Mimo".
Jej prvým pôsobením mimo divadelných dosiek bolo účinkovanie v televíznom seriáli Panelák. V roku 2016 hrala v celovečernom snímku Ondreja Šulaja "Agáva".
V roku 2018 si po boku Anny Jakab Rakovskej v relácii "Kredenc". Kovalčíková prvý raz zahrala rolu východniarky Veroniky. Roly si následne Kovalčíková a Jakab Rakovská zopakovali v internetovom seriáli "Kavej", v ktorom účinkujú od roku 2019. V Česku účinkovala okrem iného v seriáloch "Hraběnky" a "Ulice". 
Od roku 2018 účinkuje v postave právničky Emy ako jedna z hlavných postáv v televíznom seriáli Oteckovia.
Osobný život.
Kovalčíková rada číta, jej obľúbeným žánrom je magický realizmus a autorom Gabriel García Márquez. Medzi jej záľuby patrí joga, squash a badminton.
Má staršiu sestru Lenku. V auguste 2020 sa vydala za Adama Graňáka.

</doc>
<doc id="663723" title="Anton Pázmán" url="https://sk.wikipedia.org/wiki?curid=663723">
Anton Pázmán

Anton Pázmán (* 12. jún 1887, Dúbrava† 16. október 1941, Bratislava) bol slovenský pedagóg, osvetový pracovník a politik HSĽS v medzivojnovom Československu.
Biografia.
Anton Pázmán pochádzal z 11 detí. Po absolvovaní učiteľských štúdií pôsobil ako učiteľ dlhé roky v obciach Podkriváň a Opatová. V Podkriváni sa zaslúžil o výstavbu školy, fary a rekonštrukciu kostola. Po vypuknutí I. svetovej vojny musel narukovať na front. V tomto období bol súdený za buričstvo a panslavizmus. Počas bojov bol zasiahnutý výbuchom granátu, z čoho zdravotné následky si niesol po celý život. Po vzniku Československa patril k zakladajúcim členom SĽS (neskôr HSĽS). Podieľal sa na založení približne 35 miestnych organizácií strany v regióne Novohrad. Bol aktívnym v Zemskom učiteľskom spolku, ako aj v ďalších kultúrnych a osvetových združeniach.
Vo volebnom období 1925 - 1929 bol za HSĽS poslancom Národného zhromaždenia. Kandidoval v XVIII. volebnom kraji (Banská Bystrica). V snemovni pôsobil v brannom a rozpočtovom výbore. Po takmer šesťročnej prestávke sa do parlamentu ešte vrátil. V rokoch 1935 - 1939 bol za Autonomistický blok, resp. HSĽS senátorom Národného zhromaždenia. V senáte bol členom rozpočtového výboru. Zasadal aj v mestskom zastupiteľstve Lučenca.
Po Viedenskej arbitráži sa presídlil do Zvolenskej Slatiny a neskôr do Zvolena. Vo voľbách do Snemu Slovenskej krajiny v decembri 1938 už nekandidoval. V roku 1941 sa presťahoval do Bratislavy, kde 16. októbra zomrel po ťažkej srdcovej chorobe, komplikovanej zápalom pľúc. Pochovaný je na Ondrejskom cintoríne v Bratislave.

</doc>
<doc id="663728" title="Flóra (odbojová skupina)" url="https://sk.wikipedia.org/wiki?curid=663728">
Flóra (odbojová skupina)

Flóra (v dobových dokumentoch zapisované aj ako Flora, od novembra 1943 Kaviár) bola odbojová skupina občiansko-demokratickej časti domáceho protifašistického odboja na Slovensku, ktorej jadro tvoril brat gen. Rudolfa Viesta Dušan Viest so svojou manželkou Květoslavou (práve od jej krstného mena bol odvodený krycí názov skupiny), ako aj ďalší rodinní príslušníci, príbuzní, priatelia a známi gen. Viesta. Pôsobila v rokoch 1941 – 1943 a ideovo-politicky sa orientovala na Dočasné štátne zriadenie na čele s Edvardom Benešom.
Vznik a činnosť.
Flóra vznikla po eliminácii skupiny Obrana národa (leto 1941) a v období rokov 1941 – 1943 predstavovala najväčšiu, najaktívnejšiu a najvýznamnejšiu skupinu nekomunistického odboja na Slovensku. Z hľadiska bývalej politickej príslušnosti v nej pôsobili predovšetkým agrárnici a sociálni demokrati, pričom s ňou spolupracovali aj niektorí pracovníci orgánov štátnej správy, armády, žandárstva, súdnictva a aj Ústredia štátnej bezpečnosti, nešlo však o pevne organizovanú skupinu a väčšina jej členov pôsobila aj v iných odbojových skupinách.
Prostredníctvom svojej širokej siete kontaktov vykonávala spravodajskú činnosť, ktorej výsledky poskytovala Dočasnému štátnemu zriadeniu. Popri tom skupina pomáhala prenasledovaným a česko-slovenským vlastencom pri prechodoch z protektorátu na Slovensko a pri útekoch do exilu, poskytovala materiálnu a finančnú pomoc represiami postihnutým osobám a ich rodinám, pomoc utečencom zo zajateckých táborov, poskytovala úkryty a zabezpečovala falošné doklady. Finančne prispela k rozvoju partizánskeho hnutia na východnom Slovensku. Centrom jej činnosti bola Bratislava, no svojou pôsobnosťou siahala na územia viacerých okresov.
Začiatkom februára 1943 členovia Flóry sformulovali "Memorandum" (datované 10. februárom 1943), v ktorom sa jednoznačne hlásili k Benešovej koncepcii obnovy Česko-Slovenska v jej predmníchovskej, prvorepublikovej podobe.
Úpadok a zánik.
Viestová sa snažila o zjednotenie domáceho odboja na platforme Flóry, no pre svoju prílišnú orientáciu na benešovskú koncepciu obnovy ČSR a odpor komunistického odboja, ktorý začal roku 1943 spolupracovať s občiansko-demokratickým odbojom, stratila medzi domácim odbojom vplyv. Pre rozdielnosť názorov na zloženie povojnového ústredného národného výboru nedošlo ani k dohode s Vavrom Šrobárom na osobnom rokovaní 6. júna 1944 v Martine. Z popudu ilegálnej Komunistickej strany Slovenska s Flórou prestali spolupracovať odbojové skupiny zastúpené a napojené na Slovenskú národnú radu, čím sa skupina Flóra ešte pred vypuknutím Slovenského národného povstania (SNP) rozpadla a jej členovia sa zapojili do odbojovej činnosti v iných skupinách.

</doc>
<doc id="663729" title="Ryan Phillippe" url="https://sk.wikipedia.org/wiki?curid=663729">
Ryan Phillippe

Ryan Phillippe (* 10. september 1974, New Castle, Delaware, USA) je americký herec. Je známy z filmov ako "Viem čo ste robili minulé leto" (1997), "Veľmi nebezpečné známosti" (1999), "Gosford Park" (2001), "Právnik Lincoln" (2011). V rokoch 2015 a 2016 účinkoval v televíznom seriály "Tajnosti a lži" a v rokoch 2016 až 2018 stvárnil hlavnú postavu v televíznom seriály "Odstrelovač".
Detstvo a mladosť.
Phillippe sa narodil v meste New Castle, v štáte Delaware. Má tri sestry a je z časti francúzskeho pôvodu.
Kariéra.
Jeho televízny debut bol v roku 1992, keď bol obsadený do televízneho seriálu "Žiť jeden život". Jeho postava bola homosexuál Billy Douglas a jedná sa o prvú homosexuálnu rolu v Daytime Show. Objavila sa v jednej sérii televízneho seriálu. Objavil sa v niekoľkých televíznych seriáloch v menších úlohách ale prielom nastal v roku 1997, keď bol obsadený do filmu "Viem čo ste robili minulé leto". Vďaka účinkovaniu v tomto horore bolo jeho meno viac známe, čo mu zaistilo aj viac filmových úloch. V roku 1998 sa objavil vo filme "Klub 54" po boku Mikea Myersa, Neve Campbell a Salmy Hayek. O rok neskôr ho obsadil režisér Roger Kumble do modernej adaptácie francúzskeho románu "Les Liaisons dangereuses", s názvom "Veľmi nebezpečné známosti", kde si zahral po boku Sarah Michelle Gellar, Reese Witherspoon či Selmy Blair.
Menšie úlohy získal aj v oscarových filmoch, ako "Gosford Park" (2001) či "Crash" (2004). V roku 2006 účinkoval vo filme, ktorý režíroval Clint Eastwood, "Vlajky našich otcov", ktorý je založený na skutočnej udalosti. Jeho herecký výkon bol pozitívne prijatý filmovými kritikmi. V roku 2010 stvárnil fotografa vo filme "Bang Bang Club". V rovnakom roku si zahral v komédii "MacGruber", po boku Kristen Wiig, Vala Kilmera, Willa Forteho a Mayi Rudolph.
Od roku 2015 do roku 2016 sa objavil v hlavnej úlohe spolu s Juliette Lewis v televíznom seriály "Tajomstvá a klamstvá". V roku 2016 tiež prijal hlavnú úlohu v televíznom seriály "Odstrelovač". Seriál skončil v roku 2018. V roku 2020 prijal jednu z úloh v televíznom seriály "Big Sky".
Osobný život.
V roku 1997 sa spoznal s herečkou Reese Witherspoon, s ktorou neskôr účinkoval vo filme "Veľmi nebezpečné známosti". V júni 1999 sa zosobášili a majú spolu dve deti. V roku 2006 Witherspoonová požiadala o rozvod, bolo rozvedené v roku 2007. Ich dve deti sú v striedavej starostlivosti oboch rodičov.
V roku 2007 Phillippe randil s herečkou Abbie Cornish ale rozišli sa v roku 2010. V tom roku sa Phillippe spoznal s modelkou a herečkou Alexis Knapp, ktorá mu porodila dieťa. V roku 2011 randil so študentkou práv Pauline Slagter.

</doc>
<doc id="663736" title="Ján Valach (lekár)" url="https://sk.wikipedia.org/wiki?curid=663736">
Ján Valach (lekár)

MUDr. Ján Valach (* 29. september 1899, Vaľkovo, dnes časť Českého Brezova – † 11. september 1980, Rimavská Sobota) bol slovenský lekár chirurg, účastník domáceho druhého česko-slovenského odboja na Slovensku a Slovenského národného povstania (SNP).
Život.
Po absolvovaní štúdia na gymnáziu v Rimavskej Sobote študoval na Lekárskej fakulte Karlovej univerzity v Prahe, ktorú úspešne ukončil v roku 1924. Následne pôsobil ako obvodný lekár v Hnúšti (1924 – 1931), asistent na I. chirurgickej klinike v Prahe (1932 – 1939) pod vedením prof. Arnolda Jiráska a ako lekár a primár v Likieri (1939 – 1945; dnes časť Hnúšte).
Jeho zásluhou bola v Likieri v roku 1939 zriadená provizórna nemocnica. Vykonával chirurgické a gynekologické operácie, kvalitnú brušnú chirurgiu vrátane operácií žalúdka. Prvú cholecystektómiu a mastektómiu učinil už v roku 1939. Po vyhlásení povstania sa v hodnosti kapitána stal riaditeľom tohto zdravotníckeho zariadenia, ktoré plnilo úlohu povstaleckej nemocnice. Pod jeho vedením pracovali lekári MUDr. Zdenek Hrivnák, MUDr. Ján Daniš, MUDr. Artúr Goldberger (Koval), MUDr. Rachel Ledererová-Kleinová, MUDr. Eugen Tochten, ošetrovateľky, pomocný a správny personál. 27. septembra sem bola evakuovaná časť ťažko ranených z Banskej Bystrice, ktorých 19. októbra presunuli do Heľpy a na Letisko Tri Duby. Odbojárov liečili pod krycími menami ako civilov na rôzne choroby a „úrazy doma pri práci“. Počas SNP až do mája 1945 nemocnica ošetrila vyše 500 osôb, väčšinou z Gemera. Okrem iných sa tu liečili Pavol Marcely, ktorý bol ťažko postrelený do ľavého pleca na Kohúte pri Revúcej, sovietsky pilot Vasil Čorný, ktorého postrelili pri bombardovaní Budapešti a musel núdzovo pristáť pri Čerenčanoch, viacerí francúzski aj sovietski partizáni či rumunski vojaci.
Po oslobodení obnovil činnosť Štátnej nemocnice v Rimavskej Sobote a pracoval ako jej riaditeľ. Podľa historičky Anny Falisovej „patril medzi vynikajúcich odborníkov v brušnej chirurgii [...]. Zaslúžil sa o šírenie zdravotníckej osvety.“ Učinil okolo 500 operácií žalúdka, ako aj trepanácie, operácie nádorov miechy, otvorenie srdcového vaku a i. Publikoval odborné práce v časopisoch "Rozhledy v chirurgii", "Časopis lékařů českých", "Slovenský lekár", "Praktický lekár" a i.

</doc>
<doc id="663738" title="Okres (Slovensko, 1940 – 1945)" url="https://sk.wikipedia.org/wiki?curid=663738">
Okres (Slovensko, 1940 – 1945)

Okres bol nižšou administratívnou jednotkou Slovenskej republiky od polovice roku 1939 až do jej zániku v roku 1945. Na základe zákona Snemu Slovenskej republiky č. 190/1939 Sl. z. zo dňa 25. júla 1939 o verejnej správe bolo územie Slovenska, vtedy už značne zmenšené výsledkami prvej viedenskej arbitráže a maďarsko-slovenského ozbrojeného konfliktu, k 1. augustu 1939 rozčlenené na šesť žúp a 59 okresov (z toho jeden mestský).
Na základe zákona č. 50/1941 Sl. z. zo dňa 18. marca 1941 o zjednotení obvodov okresných úradov, okresných súdov, iných úradov a ich sídel sa s účinnosťou od 27. mája 1941 prenieslo sídlo okresu z Holíča do Skalice a uskutočnili sa zmeny vo vymedzení územných obvodov niektorých okresov.
Zákonom č. 107/1941 Sl. z. zo dňa 16. júna 1942 sa s účinnosťou od 1. júla 1942 zriadil okres Vyšný Svidník a vymedzil sa jeho územný obvod, čím sa počet okresov na Slovensku zvýšil na 60.

</doc>
<doc id="663748" title="Branislav Benka" url="https://sk.wikipedia.org/wiki?curid=663748">
Branislav Benka

Brigádny generál Bc. Ing. Branislav Benka (* 27. február 1974, Trenčín, Česko-Slovensko) je slovenský generál.
V súčasnosti je od roku 2019 veliteľom Síl pre špeciálne operácie.
Život a vzdelanie.
V roku 1992 ukončil Stredné odborné učilište strojárske v Novom Meste nad Váhom, v roku 1993 Školu dôstojníkov v zálohe v Martine. V rokoch 1997 až 2002 študoval odbor Vojenské spravodajstvo a prieskum na Vojenskej akadémiii v Liptovskom Mikuláši. V rokoch 2012 až 2015 študoval právo na Fakulte práva Janka Jesenského Vysokej školy Danubius. V roku 2020 absolvoval kurz generálneho štábu na Univerzite obrany v Brne.
Vojenská kariéra.
Od roku 1995 pôsobil v 5. pluku špeciálneho určenia ako veliteľ skupiny špeciálneho určenia. V tomto roku sa tiež stal výsadkárom 1. triedy v OS SR. Od roku 2001 bol veliteľom roty, od roku 2004 náčelníkom oddelenia výcviku. V rokoch 2005 až 2006 sa zúčastnil operácie Iracká sloboda. Po nej bol opäť náčelníkom oddelenia výcviku. Od roku 2008 bol náčelník riadenia operácií. V tom čase absolvoval aj Spravodajský kurz síl pre špeciálne operácie NATO. V roku 2011 sa stal náčelníkom štábu 5. pluku špeciálneho určenia. Zároveň v rokoch 2008 až 2011 pôsobil na Veliteľstve špeciálnych operácií NATO, SHAPE v belgickom Monse a v rokoch 2009 a 2010 tiež na veliteľstve špeciálnych síl operácie ISAF.
Od roku 2012 bol zástupcom riaditeľa Centra výcviku Lešť. V rokoch 2014 až 2017 pôsobil na Strategicko-operačnom centre riadenia (CCOMC) NATO v Monse. Od roku 2017 bol náčelník osobného odboru náčelníka generálneho štábu. V roku 2018 sa stal náčelníkom Odboru síl špeciálneho určenia na Generálnom štábe.
Je tiež výsadkárom Armády Francúzskej republiky, Armády USA a Armády Belgického kráľovstva.
Veliteľ Síl špeciálneho určenia a prvá generálska hodnosť.
Od roku 2019 je veliteľom Síl pre špeciálne operácie. Do prvej generálskej hodnosti, brigádny generál ho 28. januára 2021 z hodnosti plukovník vymenovala prezidentka Zuzana Čaputová. Stal sa prvým generálom Síl špeciálneho určenia.

</doc>
<doc id="663757" title="Ara jamajská" url="https://sk.wikipedia.org/wiki?curid=663757">
Ara jamajská

Ara jamajská ("Ara erythrocephala") je vyhynutý papagáj z rodu ara, ktorého existencia je hypotetická.
Druh bol vraj pozorovaný v horských oblastiach farností Trelawny a Saint Ann na Jamajke. Je známy iba zo starých správ. Aru jamajskú opísal v roku 1847 Philip Henry Gosse iba na základe správ Richarda Hilla, ktorý však sám vtáky nepozoroval. Podľa popisu bola hlava vtáka sfarbená do červena. Krk, ramená a spodná strana boli zelené, na krídlach sfarbenie prechádzalo do modrej. Chvost bol na povrchu šarlátový a modrý. Krídla a chvost boli zospodu intenzívne oranžovo-žlté.
Vyhynutie vraj spôsobil lov počas 19. storočia. Druh, opísaný bez fyzických dôkazov a na základe pochybných pozorovaní, však podľa moderných autorov skôr stelesňuje prehnane horlivú vášeň vtedajších ornitológov, často spojenú s vyhynutými vtákmi.

</doc>
<doc id="663763" title="Memorandum (Flóra)" url="https://sk.wikipedia.org/wiki?curid=663763">
Memorandum (Flóra)

Memorandum (v historiografii uvádzané aj ako Memorandum Flóry) bol programový dokument občiansko-demokratickej odbojovej skupiny Flóra z februára 1943, ktorým sa skupina jednoznačne hlásila k Benešovej koncepcii obnovy Česko-Slovenska v jej predmníchovskej, prvorepublikovej podobe, odmietajúc autonómiu Slovenska dosiahnutú v dôsledku Žilinskej dohody a na základe ústavného zákona č. 299/1938 Zb. z. a n. o autonómii Slovenskej krajiny.
Koncom roku 1942 vzišla iniciatíva na prípravu dokumentu, ktorý by sa postavil na platformu obnovy predmníchovskej ČSR, podporil autoritu Edvarda Beneša a sformuloval požiadavky Slovákov v obnovenej republike. Memorandum sformulovali Jozef Dočkal, Kornel Filo, Juraj Kapinaj, Ján Országh a iní odbojári začiatkom februára 1943 a datovali ho k 10. februáru 1943. Dokument podpísalo vyše 20 odbojárov rôznej politickej orientácie, najmä z okruhu Flóry. Text bol zaslaný Dočasnému štátnemu zriadeniu do Londýna prostredníctvom Viliama Radakoviča.
Edvard Beneš a exilova vláda memorandum privítali s nadšením. Vláda sa memorandom zaoberala 30. júna 1943 a priajla vyhlásenie pomenované ako "Odpoveď československej vlády na memorandum pracovníkov zo Slovenska zo dňa 10. februára 1943", ktoré 11. júla 1943 v československom vysielaní londýnskeho rozhlasu prečítal minister Ján Bečko. Na druhú stranu ľudácka propaganda využila toto vyhlásenie na rozdúchavanie protičeských nálad a na vyvolávanie strachu zo spolužitia s Čechmi po vojne.

</doc>
<doc id="663768" title="Flóra Bratislava" url="https://sk.wikipedia.org/wiki?curid=663768">
Flóra Bratislava

Flóra Bratislava je výstava kvetov a záhradníctva s medzinárodnou účasťou usporadúvaná v Bratislave. Nultý ročník výstavy sa konal v roku 1966 pod záštitou Záhradníckych a rekultivačných služieb mesta Bratislavy v priestoroch Zimného štadióna Ondreja Nepelu. Od roku 1968 podujatie organizovali v spolupráci s Ministerstvom vnútra SSR a Národným výborom hlavného mesta Bratislavy. Konalo sa spravidla v dvojročných intervaloch, neskôr už v Parku kultúry a oddychu až kým sa podujatie nepresunulo späť do priestorov zimného štadióna. V roku 1991 organizáciu výstavy prebrala firma KULLA s.r.o. (od roku 2013 KULLA SK, s.r.o.), ktorá ju usporadúva dodnes. Od roku 2002 sa koná vo výstavisku Incheba.

</doc>
<doc id="663770" title="Maxamova-Gilbertova metóda sekvenovania DNA" url="https://sk.wikipedia.org/wiki?curid=663770">
Maxamova-Gilbertova metóda sekvenovania DNA

Maxamova-Gilbertova metóda sekvenovania DNA je metóda sekvenovania DNA vyvinutá Allanom Maxamom a Walterom Gilbertom v rokoch 1976-1977. Táto metóda je založen na čiastočnej chemickej modifikácii DNA v závislosti na prítomnej nukleobáze a následnom štiepení DNA reťazca na miestach hneď vedľa modifikovaných nukleotidov.
Maxam-Gilbertovo sekvenovanie bola prvá rozšírená metóda sekvenovania DNA a spolu so Sangerovou dideoxy metódou reprezentuje prvú generáciu metód sekvenovania DNA. Maxam-Gilbertovo sekvenovanie sa už bežne nepoužíva a bolo nahradené metódami sekvenovania novej generácie.
História.
I keď Maxam a Gilbert publikovali ich metódu chemického sekvenovania dva roky po tom, čo Frederick Sanger a Alan Coulson publikovali svoju prácu ohľadne "plus-mínus" sekvenovania, Maxam-Gilbertovo sekvenovanie sa rýchlo stalo veľmi populárne, keďže purifikovaná DNA mohla byť použitá priamo, zatiaľ čo počiatočná Sangerova metóda vyžadovala klonovanie každého počiatku čítania na produkciu jednoreťazcovej DNA (ssDNA). S vylepšením metód, pri ktorých dochádza k ukončeniu reťazca (pozri nižšie) však použitie Maxam-Gilbertovho sekvenovania upadlo kvôli technickej náročnosti, ktorá bránila jeho použitiu v molekulárne biologických sadách (kitoch), použitiu nebezpečných chemikálií a problémom pri zmene veľkosti (pri dlhších reťazcoch).
Článok "A new method for sequencing DNA" (Nová metóda sekvenovania DNA), ktorý vydali Allan Maxam a Walter Gilbert v roku 1977, bol ocenený Divíziou histórie chémie Americkej chemickej spoločnosti. Cena bola odovzdaná Katedre molekulárnej a bunkovej biológie Harvardovej univerzity.
Proces.
Maxam-Gilbertovo sekvenovanie vyžaduje rádioaktívne značenie na jednom 5' konci DNA fragmentu, ktorý sa má sekvenovať (typicky sa využíva kinázová reakcia s použitím gamma-32P ATP). DNA je potom rozdelená do 4 reakčných nádob na štyri reakcie. Pôsobenie chemikálií následne vytvorí štepy u jedného alebo dvoch zo štyroch nukleotidov v každej zo štyroch reakcií (A+G, G, C+T, C). Puríny (A+G) sú depurinované pôsobením kyseliny mravčej, guaníny (a do istej miery adeníny) sú metylované dimetylsulfátom a pyrimidíny (C+T) sú hydrolyzované pôsobením hydrazínu. Pridaním soli (chloridu sodného) k hydrazínovej reakcii sa inhibuje reakcis s tymínom, reaguje teda len cytozín. Modifikovaná DNA sa potom môže štiepiť horúcim piperidínom v pozícii modifikovanej bázy. Koncentrácia chemikálií je regulovaná tak, aby vznikla v priemere jedna modifikácia na reťazec. Takto vznikne sada označených fragmentov, od rádioaktívne značeného konca po prvý štep v každej molekule.
Fragmenty vznikajúce v týchto štyroch reakciách sú potom analyzované elektroforézou na denaturujúcom akrylamidovom géli, čím sa určí ich dĺžka. Na ich vizualizáciu sa používa autorádiografia (ktorá zaznamenáva rádioaktívny 32P), čím sa získa sada tmavších pásov, ktoré ukazujú polohu identických rádioznačených DNA molekúl. Sekvenciu je možné určiť podľa prítomnosti či neprítomnosti konkrétnych fragmentov.
Príbuzné metódy.
Táto metóda viedla k vývoju metylačného interferferenčného stanovenia (Methylation Interference Assay), pomocou ktorého sa mapujú DNA-viažuce miesta v DNA-viažucich proteínoch.
Automatizované Maxam-Gilbertovo sekvenovanie bolo vyvinutú v roku 1994.

</doc>
<doc id="663771" title="Lonely (pieseň Justina Biebera a Bennyho Blanca)" url="https://sk.wikipedia.org/wiki?curid=663771">
Lonely (pieseň Justina Biebera a Bennyho Blanca)

„Lonely“ je pieseň od kanadského speváka Justina Biebera a amerického hudobného producenta Bennyho Blanca. Pieseň napísali Bieber, Blanco a Finneas, o produkciu sa postarali poslední dvaja menovaní. Pieseň bola vydaná vydavateľstvami Friends Keep Secrets, Def Jam Recordings and Interscope Records 15. októbra 2020, ako druhý singel k Bieberovmu nadchádzajúcemu šiestemu albumu "Justice" (2021).
Pozadie.
Pieseň „Lonely“ je piatou spoluprácou medzi Bieberom a Blancom, je však prvou, kde je Blanco považovaný za hlavného umelca. Pri predošlých Bieberových piesňach sa objavil ako skladateľ alebo producent v skladbách „Eenie Meenie“ a „Somebody to Love“ v roku 2010, „Love Yourself“ v roku 2015 a „Cold Water“ v roku 2016.
Počas nahrávania piesne sa Bieber v jednej chvíli zlomil a v štúdiu sa rozplakal. "Vošiel som do štúdia a zaspieval som si ju, čo nebolo ľahké, ale začal som skutočne vidieť dôležitosť rozprávania tohto príbehu! Prinútilo ma to uvedomiť si, že sa občas všetci cítime osamelo! Keďže som niekým v mojej pozícii, verím, že je ťažké vyjadrovať zraniteľnosť, a preto si myslím, že táto pieseň je taká silná!“
Blanco prezradil, že Bieber bol „skutočne nervózny“, a uvažoval o tom, či pieseň vôbec vydá.
Vydanie.
Pieseň bola prvýkrát naznačená Blancom 5. októbra 2020, keď zverejnil sériu obrázkov na Instagrame, vrátane toho, na ktorom je jeho hlava photoshopovaná do Bieberovej reklamy na spodné prádlo Calvin Klein. Bol tam aj obrázok Blanca, ktorý stál pred bilbordom z reálneho života s reklamou vo photoshope.
9. októbra zverejnil Bieber na sociálnych sieťach krátky klip, v ktorom účinkujú on, Blanco a americký rapper Lil Dicky. Príspevok znie: „Budúci týždeň ...“ 12. októbra 2020 Bieber a Blanco pieseň a jej vydanie potvrdili spolu s umeleckými dielami a odkazom na predbežné uloženie piesne do služieb digitálneho sťahovania a streamovania. Krátky úryvok piesne zverejnil na svojich Instagram Stories a zdieľal statický záber z hudobného videa.
Kompozícia.
„Lonely“ je emotívna balada s minimalistickým usporiadaním a obsahuje temnú klavírnu melódiu. Má dĺžku dve minúty a dvadsaťdeväť sekúnd. Bieber lyricky odráža účinky peňazí a slávy, ako aj prekážky, ktorým čelil počas svojej ranej kariéry, vrátane niektorých vnemov a kritiky, s ktorými sa musel vyrovnať, keď si v dospievaní získaval slávu, a pocitov izolácie a osamelosť, ktorú zažil, keď sa mu nepodarilo nájsť nikoho, kto by sa vzťahoval k jeho situácii a poskytoval mu emocionálnu podporu. Priznáva tiež priestupky, ktoré počas tejto cesty spáchal.
Hudobné video.
Hudobné video malo premiéru na YouTube o 21:00 PDT spolu s singlom 15. októbra 2020. Režíroval ho americký režisér videoklipov Jake Schreier a hviezdny kanadský herec Jacob Tremblay, ktorý hrá mladšiu verziu Biebera. 
Bieber ocenil Jacoba Tremblayho za jeho talent. V priamom prenose na Bieberovom kanáli YouTube po vydaní piesne Bieber aj Blanco označili Tremblay za jedného z najlepších detských hercov, akých kedy videli. 
27. októbra 2020 bolo vydané akustické video k piesni „Lonely“. Blanco hráa elektronickom klavíri Wurlitzer a vedľa neho spieva Bieber, ktorý sedel pred mikrofónom v nahrávacom štúdiu.

</doc>
<doc id="663778" title="Ted Lasso" url="https://sk.wikipedia.org/wiki?curid=663778">
Ted Lasso

Ted Lasso je americký komediálny seriál vytvorený Billom Lawrencom, Jasonom Sudeikisom, Joeom Kellym a Brendanom Huntom, založený na rovnomennej postave, ktorú Sudeikis prvýkrát stvárnil v sérii promo akcií pre pokrytie Premier League NBC Sports. Seriál mal premiéru 14. augusta 2020 na Apple TV+ a päť dní po premiére prvej série bol obnovený pre druhú sériu. 28. októbra 2020 stanica Apple TV+ predĺžila seriál o tretiu sériu.
Synopsa.
Američan Ted Lasso, tréner univerzitného amerického futbalu, je prijatý ako tréner tímu anglickej Premier League AFC Richmond, hoci nemá žiadne skúsenosti s európskym futbalom.

</doc>
<doc id="663788" title="Erina Akatsuka" url="https://sk.wikipedia.org/wiki?curid=663788">
Erina Akatsuka

Erina Akatsuka je japonská baletka, prvá sólistka Baletu Slovenského národného divadla.
Kariéra.
Absolvovala Baletnú školu Hiroko Fukaura Ballet Studio v Japonsku. Potom pokračovala na Austrálskom baletnom konzervatóriu. V roku 2011 absolvovala English National Ballet School.
Od roku 2011 pôsobí v Balete SND. Začala ako demisólistka, od roku 2015 tancuje na poste sólistky Baletu SND. V Balete SND stvárnila hlavné postavy v baletoch "Sylfida", "Bajadéra", "Onegin", "Giselle", "Malý Princ", "Odyseus", "Korzár", "Luskáčik", "Spiaca krásavica" a iných.
Za účinkovanie v balete "Esmeralda" získala takúto recenziu: „So všetkými náležitosťami si bravúrne poradila sólistka Erina Akatsuka, ktorá v balete stvárňuje krásnu cigánku. Jej výkon mal v sebe nádherné frázovanie pohybu, vášeň, temperament, hĺbku a úžasnú kontrolu nad telom. Práve posledný zo spomenutých interpretačných superlatívov, je na našej prvej scéne veľmi zriedkavým úkazom.“

</doc>
<doc id="663810" title="Európska konferenčná liga UEFA" url="https://sk.wikipedia.org/wiki?curid=663810">
Európska konferenčná liga UEFA

Európska konferenčná liga UEFA bude klubovou futbalovou súťažou medzi európskymi tímami. Usporiada ju organizácia UEFA. Jej založenie bolo oficiálne oznámené v roku 2018 a jej prvý ročník sa odohrá v sezóne 2021/22. V poradí európskych klubových súťaží bude tretia, za Ligou majstrov a Európskou ligou. Túto informáciu nám sprostredkoval, riaditeľ fantasy priemer league Kysuse pán Šimon Briš.
História.
UEFA hovorila o možnosti ďalšej súťaže od roku 2015, aby rozšírila možnosti ďalších medzinárodných zápasov tým klubom, ktoré sú obvykle vyradené v predkolách LM a EL. 2. decembra 2018 UEFA oficiálne oznámila, že sa súťaž rozbehne na prvý trojročný cyklus v rokoch 2021–2024. Pracovný názov bol "Európska liga 2". Oficiálny názov bol zverejnený 24. septembra 2019 po zasadnutí UEFA v Ľubľane.
Formát.
Predkolá.
Podobne ako v Lige majstrov sa kvalifikácia bude deliť na dve časti – majstrovskú a ligovú (nemajstrovskú). Na rozdiel od LM sa v majstrovskej časti objavia len tímy, ktoré boli vyradené v predkolách LM a potom boli presunuté do predkôl Európskej konferenčnej ligy.
Nasadenie tímov bude záležať na koeficiente krajiny a poradí v rebríčku UEFA:
Žiadna z krajín nebude mať viac miest v európskych pohároch oproti stavu do roku 2021, ale Európska konferenčná liga bude zameraná skôr pre kluby z krajín, ktoré sú v rebríčku UEFA na nižších miestach.
Skupinová fáza a vyraďovacia fáza.
Základných skupín bude 8, v každej z nich budú 4 tímy. Vyraďovacia fáza sa bude skladať z osemfinále, štvrťfinále, semifinále a finále. Do osemfinále postúpia víťazi skupín; tímy na druhých miestach budú hrať jedno "kvalifikačné kolo" proti tímom na tretích miestach v základných skupinách Európskej ligy.
Víťaz súťaže bude mať zaistený postup a právo štartu v nasledujúcom ročníku skupinovej fázy Európskej ligy.
Sezóny.
1.Európska konferenčná liga UEFA 2021/22

</doc>
<doc id="663825" title="Prílepy" url="https://sk.wikipedia.org/wiki?curid=663825">
Prílepy

Prílepy sú mestská časť Zlatých Moraviec. Sú vzdialené 4 km juhovýchodne od okresného mesta. K 31.12.2016 žilo v obci 414 obyvateľov.
Preteká nimi potok Širočina, ležia západne od Pohronského Inovca na severnom okraji Podunajskej pahorkatiny v nadmorskej výške 215 m n. m.
Prílepy (Perlep) sa spomínajú v roku 1354. Obec patrila zemanom z Topoľčianok, neskôr ostrihomskému arcibiskupstvu, Forgáchovcom, panstvu Levice, Berchényovcom a iným. V roku 1634 bola poplatná Turkom. V roku 1536 mala 7 port, v roku 1601 mala 10 domov, v roku 1720 mala 10 daňovníkov, v roku 1828 mala 40 domov a 258 obyvateľov. V 19. storočí tu postavili papiereň. V roku 1960 bola obec pričlenená k mestu Zlaté Moravce.
V Prílepoch sa nachádza kaštieľ rodiny Szentiványi, ktorý je teraz prerobený na kultúrny dom, poštu a škôlku. Keď gróf Szentiványi v prvej polovici 20. storočia odišiel zo svojho kaštieľa obkoleseného nádherným parkom, ktorý využíval na poľovačky a zábavy, akoby s ním odišla i dovtedajšia história tejto lokality. Rod Szentiványi patril k najstarším liptovským rodom. Aj keď kaštieľ má už od svojho pôvodného vzhľadu veľmi ďaleko, bývalú noblesu parku pripomína iba niekoľko veľmi starých borovíc a gaštanov a zašlú slávu pripomína už len kaplnka a pár starých náhrobných kameňov na miestnom cintoríne.
Mestskú časť tvoria štyri ulice, Hlavná, Obecná, Nová a Parková. Prílepy majú dve miestne časti a to Čierna dolina a Horný Majer. Na Čiernej doline sa kedysi chovali kone, teraz sa tam chovajú kozy a predávajú kozie výrobky, taktiež tam pramení vodný tok Širočina. Horný Majer je malá osada tvorená pár domami. 
K chotáru obce patria aj vinice a malý svah na poli smerom do susednej obce Čierne Kľačany nazývaný obyvateľmi "Kozy-chrbty". Vinice sa rozprestierajú na čistinke pred južnými svahmi Pohronského Inovca. 
Prílepy katastrálne hraničia zo severozápadu so Zlatými Moravcami, z juhu s obcou Čierne Kľačany, zo severu s obcou Žitavany a z juhovýchodu s obcou Volkovce. 
Okrajom obce prechádza železničná trať a je tu aj železničná zastávka Zlaté Moravce-Prílepy. 
Nachádza sa tu aj zvonica, ktorá vždy pred začiatkom svätej omše zvoláva ľudí, aby sa prišli pokloniť do miestneho kostolíka.
Rímskokatolícky kostol povýšenia Svätého kríža z 18. storočia bol kedysi len kaplnka, ale v 20. storočí z nej vybudovali kostol. V kostole sa taktiež nachádza krypta, kde sú pochovaní šľachtici Alexander a Anna Kostolányiovci.

</doc>
<doc id="663853" title="Tour Saint-Gobain" url="https://sk.wikipedia.org/wiki?curid=663853">
Tour Saint-Gobain

Tour Saint-Gobain (v rokoch "Tour M2") je mrakodrap nachádzajúci sa na predmestí Paríža Courbevoie v štvrti La Défense.
Je sídlom ústredia francúzskej spoločnosti Saint-Gobain. Meria 177,95 metra od zeme.
Prvý kameň položili 19. apríla 2017 Pierre-André de Chalendar, predseda predstavenstva a generálny riaditeľ spoločnosti Saint-Gobain, Gabriele Galateri di Genola, predseda predstavenstva Generali, a Xavier Huillard, predseda predstavenstva a generálny riaditeľ spoločnosti Vinci.

</doc>
<doc id="663857" title="Svetový pohár v alpskom lyžovaní 2020/2021" url="https://sk.wikipedia.org/wiki?curid=663857">
Svetový pohár v alpskom lyžovaní 2020/2021

Svetový pohár v alpskom lyžovaní 2020/2021 bol 55. ročník Svetového pohára v alpskom lyžovaní usporiadaný Medzinárodnou lyžiarskou federáciou. Sezóna svetového pohára sa začala 18. októbra 2020 v Söldene, Rakúsku a skončila sa 21. marca 2021 v Lenzerheide, Švajčiarsku. Kvôli pandémii ochorenia COVID-19 bolo mnoho jednotlivých pretekov presunutých a zrušených, výsledkom čoho bolo, že v Severnej Amerike sa nekonali žiadne preteky svetového pohára prvýkrát od sezóny 1973/74 a iba druhýkrát v histórii svetového pohára.
Peňažné výhry.
Top 5 mužov
Top 5 žien

</doc>
<doc id="663861" title="Nádejná mladá žena" url="https://sk.wikipedia.org/wiki?curid=663861">
Nádejná mladá žena

Nádejná mladá žena je americký komediálny thriller z roku 2020, ktorý režíroval Emerald Fennell. Film rozpráva príbeh ženy menom Cassandra (Carey Mulliganová) ktorá sa snaží pomstiť svoju dobrú kamarátku, ktorá bola znásilnená.
Vo filme hrajú Carey Mulliganová, Alison Brieová, Bo Burhnham, Adam Brody, a Jennifer Coolidge. Film produkovala Margot Robbiová, prostredníctvom svojej produkčnej spoločnosti LuckyChap Entertaiment.
V januári 2020 bol film predstavený na Filmovom festivale Sundance, verejnosti bol prístupný v decembri 2020.

</doc>
<doc id="663864" title="Azura Skye" url="https://sk.wikipedia.org/wiki?curid=663864">
Azura Skye

Azura Dawn Storozynski ( * 8. november 1981, Los Angeles, Kalifornia, Spojené štáty) známa ako Azura Skye je americká herečka.
Detstvo a mladosť.
Azura Skye sa narodila v dome svojej babky v Los Angeles, v štáte Kalifornia. Meno Azura, získala odvodením od polodrahomu azurit. Jej starý otec bol Brad Johnson, americký herec, známy z televízneho seriálu "Annie Oakley". 
Kariéra.
Svoju hereckú kariéru začala už v troch rokoch. Do širšieho podvedomia verejnosti sa dostala v roku 1997. V roku 2000 si zahrala po boku Sandry Bullock, vo filme "28 dní". Hrala v dvoch epizódach televízneho seriálu "Buffy, premožiteľka upírov". 
Aktívnejšie sa objavuje v televíznych seriáloch ako napríklad "Kosti", "Mentalista", "Dr. House" či "Riverdale". 

</doc>
<doc id="663865" title="Majstrovstvá Európy v basketbale žien 2021" url="https://sk.wikipedia.org/wiki?curid=663865">
Majstrovstvá Európy v basketbale žien 2021

Majstrovstvá Európy v basketbale žien 2021 je v poradí 38. turnaj majstrovstiev Európy v basketbale žien, ktoré organizuje Európska basketbalová federácia (FIBA Europe). Bude sa konať spoločne vo Francúzsku a Španielsku v mestách Štrasburg a Valencia v dňoch od 17.27. júna 2021, za účasti 16 tímov. Titul obhajuje družstvo Španielska. Turnaj zároveň bude slúžiť ako kvalifikácia európskych družstiev na Majstrovstvá sveta 2022, na kvalifikačný turnaj postúpi šesť najlepších tímov. Finálový zápas sa uskutoční na štadióne Pabellón Fuente de San Luis vo Valencii.

</doc>
<doc id="663872" title="Maggie Gyllenhaalová" url="https://sk.wikipedia.org/wiki?curid=663872">
Maggie Gyllenhaalová

Maggie Gyllenhaalová (; * 16. november 1977, New York, New York, USA) je americká herečka. V roku 2014 obdržala ocenenie Zlatý glóbus za svoj herecký výkon v televíznom seriály "Ctihodná žena".
Detstvo a mladosť.
Gyllenhaalová sa narodila na Manhattane a je dcérou Naomi Gyllenhaalovej a Stephena Gyllenhaala. Má mladšieho brata, Jakea Gyllenhaala, ktorý je tiež herec a nevlastného brata z otcovej strany, Lukea.
Svoje detstvo však prežila v Los Angeles. Navštevovala školu Harvard-Westlake. Vyštudovala angličtinu na Columbia University. V Londýne študovala na Kráľovskej univerzite dramatického umenia.
Kariéra.
V roku 1992 sa objavila vo filme "Waterland", ktorý režíroval jej otec. V roku 2001 stvárnila jednu z vedľajších úloh vo filme "Donnie Darko", kde si zahrala po boku svojho brata Jakea. Účinkovala aj v divadle. Jej divadelný debut bol v Berkeley Repertory Theatre za ktorý získala priaznivé recenze od divadelných kritikov.
V roku 2002 sa objavila v čiernej komédii "Sekretárka". Za svoj herecký výkon získala ocenenie National Board, nomináciu na Zlatý glóbus a Independent Spirit Award. V rovnakom roku získala vedľajšiu úlohu vo filme "Adaptácia". V roku 2003 sa objavila po boku herečiek ako Julia Roberts, Kristen Dunst a Julia Stiles vo filme "Úsmev Mony Lízi".
V roku 2005 sa pridala k hereckému obsadeniu filmu "Trust the Man". O rok neskôr, sa objavila v komediálnej dráme "Šťastné konce", po boku Jasona Rittera, Laury Dern a Toma Arnolda. V rovnakom roku získala hlavnú úlohu vo filme "Sherrybaby", za ktoré získala ocenenie na filmovom festivale v Karlových Varoch.
V roku 2009 nahradila herečku Katie Holmes, vo filme "Temný rytier". V rovnakom roku získala úlohu vo filme "Crazy Heart", za ktorú získala svoju prvú nomináciu na Academy Awards. Po boku Hugha Dancyho si zahrala vo filme "Hystéria" z roku 2011.
V roku 2014 získala hlavnú úlohu v televíznom seriály "Ctihodná žena". Seriál mal len osem častí a získal úspech nielen kvôli deju ale aj vďaka hereckému výkonu Gyllenhaalovej. Ten pozitívne hodnotili viacerí filmový kritici a dokonca ho označili za najlepší herecký výkon v jej kariére.
V roku 2018 sa pripojila k hereckému obsadeniu televízneho seriálu "The Deuce: Špina Manhattanu". Objavila sa vo všetkých troch sériách. V rovnakom roku sa objavila vo filme "Básnik zo škôlky".
Osobný život.
V roku 2002 začala chodiť s jej hereckým kolegom Petrom Sarsgaardom. V roku 2009 sa zosobášili a majú spolu dve dcéry, narodené v roku 2006 a 2012.

</doc>
<doc id="663891" title="Pádový faktor" url="https://sk.wikipedia.org/wiki?curid=663891">
Pádový faktor

Pádový faktor (označovaný ako „"f"“ z a.j. "fall factor") je bezrozmerná veličina, ktorá udáva pomer medzi dĺžkou pádu lezca "H" a dĺžkou lana "L", ktorá je k dispozícii na absorbovanie energie pádu. Hodnota pádového faktoru je dôležitá pre horolezcov a osoby pracujúce vo výškach. 
Pri horolezectve nadobúda pádový faktor hodnoty od 0 do 2. Pri lezení na tzv. zaistených cestách (via ferrata) môže byť jeho veľkosť aj nad hodnotou f = 2, čo predstavuje smrteľné nebezpečenstvo. V takýchto prípadoch je nutné používať tlmiče pádu. 
Podobne ako pri horolezectve, aj pri práci vo výškach môže pádový faktor nadobúdať hodnoty od 0 do 2. Dĺžka pádu ("H") lezca závisí od pozície kotviaceho bodu. Ak sa kotviaci bod nachádza nad lezcom, dĺžka pádu je krátka a hodnota pádového faktoru je približne 0. V prípade, že sa kotviaci bod nachádza na úrovni lezcových ramien, dĺžka pádu môže byť minimálne taká veľká, ako je dĺžka lana od kotviaceho bodu. To znamená, že pádový faktor má hodnotu 1. Ak sa kotviaci bod nachádza na úrovni lezcových nôh, dĺžka pádu je rovná minimálne dvojnásobku dĺžky lana od kotviaceho bodu a pádový faktor má hodnotu 2. 
Z vyššie uvedeného vyplýva, že čím vyššie je kotviaci bod umiestnený vzhľadom k lezcovi, tým menšia je dĺžka pádu a tým menšie je aj riziko vážneho zranenia v prípade pádu. Pri práci vo výškach je dôležité snažiť sa neprekračovať hodnotu pádového faktoru f = 1, takže kotviaci bod by mal byť vo výške lezcových ramien (resp. nad nimi) a nie nižšie.

</doc>
<doc id="663903" title="Slovenská florbalová extraliga mužov 2020/21" url="https://sk.wikipedia.org/wiki?curid=663903">
Slovenská florbalová extraliga mužov 2020/21

Slovenská florbalová extraliga mužov v sezóne 2020/21 je 20. ročník extraligy florbalistov, najvyššej florbalovej súťaže mužov na Slovensku, ktorú kontroluje Slovenský zväz florbalu (SZFB). V súťaži účinkuje 12 družstiev. Titul obhajuje Florbalový klub AS Trenčín. Sezóna sa v tejto chvíli nehrá (Covid 19).
Systém súťaže.
Systém súťaže sa oproti predchádzajúcim ročníkom nezmenil. Po základnej časti, v ktorej odohral každý s každým zápasy jedenkrát doma a vonku, nasledovalo play-off ôsmich najvyššie umiestnených družstiev. Play-off sa hralo na 3 víťazné zápasy, v ktorých prvé 2 zápasy sa odohrali na ihrisku lepšie umiestneného tímu. Play-off o 3. miesto sa tradične nehralo, o bronzových medailách rozhodovalo lepšie umiestnenie porazených semifinalistov v základnej časti. Posledné družstvo po základnej časti zostúpilo do 1. ligy. Predposledné odohralo baráž s 2. tímom 1. ligy na 3 víťazné zápasy.
Skupina.
"Aktualizované 9.3.2021"
Výsledky.
"Aktualizované 9.3.2021"
Play-off.
Informácie budú doplnené neskôr.
Baráž o extraligu.
Informácie budú doplnené neskôr.

</doc>
<doc id="663905" title="Viktor Ravasz" url="https://sk.wikipedia.org/wiki?curid=663905">
Viktor Ravasz

JUDr. Viktor Ravasz (* 5. máj 1887, Kunov† 12. september 1957, Petrova Ves) bol právnik, notár, osvetový pracovník a politik HSĽS v medzivojnovom období a v období Slovenského štátu.
Životopis.
Krátko po vzniku Československa bol v roku 1919 vymenovaný tekovským a nitrianskym županom Martinom Mičurom za vládneho komisára a hlavného slúžneho v meste Levice. V leviciach pôsobil aj ako verejný notár. Politicky sa angažoval v Slovenskej ľudovej strane. Od roku 1923 bol jedným zo štyroch podpredsedov strany a v roku 1926 bol zastúpený v päťčlennom direktóriu, ktoré riadilo stranu po dobu neprítomnosti Andreja Hlinku.
V parlamentných voľbách v roku 1925 bol zvolený za poslanca Národného zhromaždenia za HSĽS. Zvolený bol v XVIII. (banskobystrickom) volebnom kraji. V snemovni pôsobil v brannom, imunitnom a inkompatibilnom výbore. Po vstupe HSĽS do koalície bol jedným z kandidátov strany na post ministra unifikácie. Mandát obhájil aj v parlamentných voľbách v roku 1929, pričom v tomto volebnom období pôsobil aj v iniciatívnom výbore.
V parlamentných voľbách v roku 1935 bol tretíkrát zvolený za HSĽS, resp. Autonomistický blok, no tento raz do senátu. V tomto volebnom období zasadal v brannom, imunitnom a zahraničnom výbore senátu. Krátko po voľbách vypukla aféra ohľadom vydania brožúry, ktorá bola kritická k politike HSĽS a jej predsedovi Andrejovi Hlinkovi. Senátor Ravasz sa priznal, že mal veľký podiel na jej vzniku. Preto bol 12. septembra 1935 zo strany vylúčený a strana sa obrátila na volebný súd so žiadosťou o odobratie mandátu. Ten mu bol však ponechaný a dokonca v roku 1937 bol po priznaní si prehrešku voči strane opäť prijatý za jej člena.
V období Slovenského štátu bol v rokoch 1940 - 1943 predsedom Štátnej rady.
Po skončení vojny bol v roku 1945 zbavený notárskeho úradu. V apríli 1945 bol orgánmi štátnej bezpečnosti zaistený a vo väzbe strávil vyše 8 mesiacov. V roku 1948 bolo trestné konanie voči jeho osobe zastavené.

</doc>
<doc id="663906" title="William H. Macy" url="https://sk.wikipedia.org/wiki?curid=663906">
William H. Macy

William H. Macy (; * 13. marec 1950, Miami, Florida, USA) je americký herec a režisér. V roku 1997 bol nominovaný na Academy Awards za jeho herecký výkon vo filme "Fargo".
Detstvo a mladosť.
Macy sa narodil v Miami na Floride a vyrástol v štátoch Georgia a Maryland. Jeho otec William H. Macy starší lietal lietadlom v druhej svetovej vojne. Jeho matka Lois sa za Macyho otca druhý krát vydala, nakoľko pred zoznámením s ním bola vdovou. Macy označil svoju matku ako ženu z lepších sociálno-ekonomických vrstiev.
Macy v roku 1968 absolvoval strednú školu Allegany v meste Cumberland, v Marylande.
Kariéra.
V roku 1972 účinkoval menšou rolou v divadelnej hre "American Buffalo". V roku 1980 účinkoval v niekoľkých divadelných hrách na Broadwayi. Objavil sa tiež v niekoľkých televíznych seriáloch, v menších úlohách.
V roku 1991 sa objavil vo filme "Vražda". Najväčší úspech v jeho hereckej kariére mu zaistil film "Fargo" z roku 1996, kde sa objavil v hlavnej úlohe spolu s herečkou Frances McDormand. Za svoj herecký výkon získal niekoľko nominácii na filmové ceny.
V roku 1998 sa objavil vo filme "Pleasentville" a v remake-u úspešného filmu Alfreda Hitchcocka, "Psycho 1998". Od roku 1994 do roku 1998 pravidelne účinkoval v televíznom seriály "Pohotovosť". V roku 2005 prijal vedľajšiu úlohu vo filme "Sahara", po boku Penélope Cruz a Matthewa McConaugheyho.
Po boku Christiana Slatera a Elishy Cuthbert sa objavil vo filme "Bol to tichý muž" z roku 2007. V rovnakom roku sa objavil aj v komédii "Maiden Heist", po boku herečky Marcie Gay Harden, Morgana Freemana a Christophera Walkena.
V júni 2008 spoločne s jeho manželkou Felicity Huffman získali svoju hviezdu na Hollywoodskom chodníku slávy. V roku 2010 hral jednu z vedľajších úloh vo filme "Dirty Girl", po boku Juno Temple a Milly Jovovich. V lete rovnakého roku potvrdil svoju účasť v televíznom seriály "Shameless" ktorý bol prístupný verejnosti v roku 2011.
Za svoj herecký výkon získal niekoľko nominácii, napríklad dve nominácie na Zlatý glóbus a získal tri ocenenia SAG. Po boku Helen Hunt si zahral vo filme "Sedenie" z roku 2012. Za svoj herecký výkon vo filme, získal ocenenie pre najlepšieho herca na Filmovom festivale Sundance.
V roku 2014 vyšiel jeho režisérky debuty "Bez kormidla", v ktorom sa objavili hviezdy ako Selena Gomez či Anton Yelchin.
Osobný život.
V rokoch 1980 až 1985 bola jeho ženou filmová producentka Carla Santos Shamberg. V roku 1997 sa oženil za herečku Felicity Huffman, s ktorou má dve dcéry.

</doc>
<doc id="663908" title="REPUBLIKA" url="https://sk.wikipedia.org/wiki?curid=663908">
REPUBLIKA

REPUBLIKA (v rokoch 20182021 HLAS ĽUDU a v období rokov 20022018 ako Hnutie za demokraciu, skratka HZD) je slovenská konzervatívna nacionalistická politická strana. Pôsobí od roku 2002. Pôvodne vznikla z rád odídencov z HZDS okolo Ivana Gašparoviča. Po jeho zvolení za prezidenta SR v roku 2004 sa strana stala marginálnou. Posledným predsedom strany ako HZD bol Jozef Grapa. V decembri 2018 sa strana pretransformovala na stranu HLAS ĽUDU. Jej predsedom sa stal bývalý zakladajúci člen HZD a v období rokov 20162020 poslanec NR SR, odídenec zo strany SME RODINA – Boris Kollár, Peter Marček. V marci 2021 stranu prevzali odídenci zo strany ĽSNS a premenovali ju na stranu REPUBLIKA.
História.
Strana bola založená 12. júla 2002, potom ako Ivan Gašparovič vystúpil z HZDS. Bol zakladateľom strany a jej prvým predsedom. Po tom, čo bol v roku 2004 s podporou HZD zvolený v priamej voľbe občanmi za prezidenta Slovenskej republiky, sa predsedom strany stal Jozef Grapa.
Po neúspechu v parlamentných voľbách v roku 2006 bola strana v rokoch 20062018 až na komunálnu úroveň prakticky úplne neaktívna a v celoštátnych voľbách vôbec nekandidovala. V roku 2018 sa do HZD vrátil jeho niekdajší člen predsedníctva, Peter Marček, ktorý sa stal, ako v tom čase poslanec Národnej rady SR zvolený za stranu SME RODINA, novým predsedom strany. Premenoval ju na HLAS ĽUDU a ohlásil smerovanie formou priamej demokracie. Strana sa aktivizovala pri voľbách do Európskeho parlamentu v roku 2019. Tu však získala len 0,21 % hlasov a žiaden mandát nezískala. HLAS ĽUDU kandidoval v parlamentných voľbách vo februári 2020 na čele s volebnou líderkou, nezaradenou poslankyňou Martinou Šimkovičovou. Vo voľbách získala strana iba 0,06 % hlasov a skončila na bez mandátu 21. mieste z 25 kandidujúcich subjektov.
V marci 2021 sa objavili informácie, že Peter Marček poskytol stranu HLAS ĽUDU kolektívu ľudí okolo Milana Uhríka a Milana Mazureka, ktorí opustili ĽSNS kvôli zmene straníckych stanov a posilneniu moci jej predsedu. Vzhľadom k pandemickej situácii sa tak vyhli povinnosti vyzbierať 10 tisíc podpisov pri registrácii novej politickej strany. Ako jedna z tvárí pretransformovanej strany by mala vystupovať aj Martina Šimkovičová. Pri prevzatí strany Uhrík vyhlásil, že REPUBLIKA nebude klonom ĽSNS.
Ideológia.
REPUBLIKA sa profiluje ako konzervatívna, stredo-pravá a suverenistická strana, ktorá sa snaží o „zjednocovanie ľudí a organizácií s konzervatívnymi, pronárodnými a kresťanskými hodnotami“. V ekonomickej oblasti presadzuje tézy štíhleho a rozpočtovo zodpovedného štátu a reguláciu v ekonomických sférach so strategickým významom. Základným hodnotovým východiskom je ľudská dôstojnosť, klasická rodina, rovnosť pred zákonom, demokratické princípy, zachovanie štátnej suverenity, národná tradícia a sloboda podnikania.
Domáca politika.
Podľa programu chce REPUBLIKA vybudovať modernú a efektívnu verejnú správu, ktorá má prispieť k zlepšeniu životnej úrovne a sociálneho zabezpečenia občanov. Pomocou rozšírenia prvkov priamej demokracie a vyššej účasti občanov na správe vecí verejných (res publica) má plány pre obnovu poľnohospodárskej, potravinovej, surovinovej a energetickej sebestačnosti, ochranu životného prostredia, reformu školstva, modernizáciu zdravotníctva a zabezpečenie dôstojného života pre seniorov.
Zahraničná politika.
Kľúčový záujem politického hnutia REPUBLIKA je podľa programu „dôstojná a razantná obhajoba záujmov Slovenskej republiky v zahraničí“. Od tohto základu sa odvíja požiadavka na zásadnú reformu Európskej únie na „hospodárske združenie suverénnych štátov“, vízia vojenskej neutrality po vzore Rakúska, Švajčiarska alebo Švédska, skepticizmus voči Severoatlantickej aliancii, ako aj snaha o dobré diplomatické a hospodárske vzťahy so západom i východom.
REPUBLIKA vyzdvihuje regionálnu dôležitosť Vyšehradskej štvorky. Odmieta hlbšiu európsku integráciu, odovzdávanie právomocí národných štátov a masovú migráciu z Blízkeho východu a Afriky, ako aj povinné kvóty a prerozdeľovanie migrantov do členských štátov EÚ.
Volebné výsledky.
Volebné výsledky z volieb do Národnej rady SR a Európskeho parlamentu, v ktorých sa zúčastnila strana HZD, resp. HLAS ĽUDU.
Volebné preferencie.
Volebné preferencie strany v percentách podľa Štatistického úradu SR do marca 2009. ("Pozn.: Od júla 2006 do apríla 2007 sa skúmali sympatie k politickej strane.") Od apríla 2009 preferencie podľa agentúry Focus. 
Hrubo vyznačené preferencie znamenajú prekročenie hranice 5 % potrebnej na vstup do parlamentu.
Členská základňa.
Podľa výročnej správy mala strana k 31. decembru 2012 1 502 členov. K 31. decembru 2017 mala strana 350, ku koncu roka 2018 už len 50 členov.

</doc>
<doc id="663920" title="Sandie Shaw" url="https://sk.wikipedia.org/wiki?curid=663920">
Sandie Shaw

Sandie Shaw (* 26. Februára 1947, Dagenham, Essex), vlastným menom Sandra Ann Goodrich, je britská speváčka.
Životopis.
Jej poznávacím znamením bolo, že často vystupovala s bosými nohami. Svoju prvú zmluvu získala v roku 1964. Jej prvá platňa "As Long As You are Happy Baby" jej ešte nepriniesla úspech. Ten sa dostavil v októbri 1964, s piesňou "Always Something There To Remind Me" od Burta Bacharacha a Hala Davida. Ďalšie hity pre ňu písal Chris Andrews a v roku 1967 patrila k najúspešnejším speváčkam Británie.
8. apríla 1967 vyhrala v Eurovision Song Contest s piesňou "Puppet on a string". Jej výstup s bosými nohami bol vtedy malý škandál, keď rakúski usporiadatelia namiesto obvyklých viacúčelových hál zvolili Hofburg, skoršie sídlo rakúskych cisárov.
V roku 1984 natočila s Morrisseym cover verziu piesne "Hand in the Glove" a nadchla fanúšikov The Smiths (radio one's Saturday Live, 14. apríla 1984). V britských hitparádach sa s touto piesňou umiestnila na 27. mieste. Po dokončení štúdia na Oxfordskej univerzite a Londýnskej univerzite je dnes činná ako psychoanalytička. Dodnes vydáva v nepravidelných intervaloch dosky, ktoré so Sandie z šesťdesiatych rokov nemajú veľa spoločného. 26. marca 2007 vydala pieseň "Puppet Got Brand New String", čo je remake jej piesne "Puppet on a string".

</doc>
<doc id="663923" title="Choleratoxín" url="https://sk.wikipedia.org/wiki?curid=663923">
Choleratoxín

Choleratoxín je 87 kDa proteín produkovaný baktériou Vibrio cholerae, ktorá je extracelulárnym patogénom. Skladá sa z podjednotiek A a B: "A podjednotka", ktorá má enzymatickú aktivitu; "B podjednotka" sa viaže na receptor na cytoplazmatickej membráne. Pomer podjednotiek je AB5. Päť B podjednotiek vytvára pentamérny kruh, ktorý obklopuje jednu A podjednotku, ktorá je umiestnená v centre kruhu. Ešte v intestinálnom trakte sú A podjednotky rozštiepené na A1 a A2 reťazce, pričom ale zostávajú kovalentne prepojené jednou disulfidovou väzbou, až kým nedosiahnu endoplazmatické retikulum.
Po väzbe na lipidový receptor (gangliozid GM1) dôjde ku endocytóze komplexu choleratoxín-receptor, čím sa tento proteín ocitne v endocytotickej vezikule, ktorá splynie s endozómom, ktorý splynie s membránou Golgiho aparátu a z lumena GA sa choleratoxín dostane retrográdne do endoplazmatického retikula. Tam dochádza pomocou PDI ("protein disulfide isomerase") ku:
V membráne ER sa nachádzajú proteín-translokačné kanály (napr. SEC61), ktoré umožnia presun reťazca A1 lumena ER do cytoplazmy v nezbalenom stave. Po dosiahnutí cytozolu, A1 reťazec podľahne foldingu na zabránenie okamžitej degradácie v proteazóme.
Podjednotka A cestuje k cytoplazmatickej membráne, kde enzymaticky pôsobí na α-podjednotku stimulačného G proteínu (GS), ktorú kovalentne a ireverzibilne modifikuje ADP-ribozyláciou arginínového zvyšku α-podjednotky. Ide o prenos ADP-ribózovej časti z NAD+ za uvoľnenia nikotínamidu. ADP-ribozyláciou mechanizmom SN1 vzniká "N"-glykozidová väzba.
Dôsledkom tejto kovalentnej modifikácie G-proteínu sa zablokuje GTPázová autokatalytická aktivita G proteínu a tým pádom sa G-proteín nemôže vrátiť do neaktívneho stavu. Aktívny G-proteín potom aktivuje adenylátcyklázu, ktorá začne produkovať cAMP, ktorý alostericky aktivuje cAMP-dependentnú proteinkinázu A (PKA), ktorá fosforyluje CFTR ("cystic fibrosis transmembrane conductance regulator"), čo je chloridový transportér, ktorý pumpuje chloridové anióny z cytozolu do extracelulárneho priestoru po aktivácii kovalentnou modifikáciou – fosforyláciou vykonanou proteínkinázou A (PKA). Na jeho aktivitu je potrebná ešte väzba ATP na nukleotidovú podjednotku. Spolu so chloridovými, sodnými, draselnými a hydrogenuhličitanovými aniónmi prechádza do lumena čreva voda, čo spôsobí prudké ťažké hnačky vedúce v priebehu niekoľkých hodín na smrť.
Každý proteín v organizme má svoj polčas existencie, podobne aj GS proteíny a aj choleratoxín. Po eradikácii baktérie "V. cholerae" pôsobením antibiotík, nedochádza ku zaťažovaniu organizmu novými molekulami choleratoxínu. Po uplynutí určitého času dochádza ku degradácii choleratoxínu, čo spôsobí, že G-proteíny prestanú byť ADP-ribozylované, postupom času sa degradujú aj takto poškodené G-proteíny a sú nahradené novo nasyntetizovanými G-proteínmi (proteosyntéza G proteínov). Týmto mechanizmom sa človek vylieči z cholery.

</doc>
<doc id="663924" title="Mošonský Dunaj" url="https://sk.wikipedia.org/wiki?curid=663924">
Mošonský Dunaj

Mošonský Dunaj () je rieka a riečne rameno Dunaja na Slovensku a v Maďarsku s dĺžkou približne 121,5 km.
Od hlavného toku sa oddeľuje na pravom brehu z Hrušovskej zdrže Vodného diela Gabčíkovo pri slovenskom Čunove, odvádzajúc vodu z MVE Mošoň. Ďalej pokračuje na maďarskom území cez nížinatú oblasť Malej dunajskej kotliny, kde preteká cez mestá Mosonmagyaróvár a Győr, pričom sa doňho vlievajú pravostranné prítoky Litava, Rábca a Rába. Napokon sa vlieva naspäť do hlavného koryta pri obci Vének.
Územie medzi Mošonským Dunajom a hlavným korytom Dunaja sa nazýva Malý Žitný ostrov ().

</doc>
