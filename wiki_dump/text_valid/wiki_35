<doc id="192573" title="Eugen Rosenberg" url="https://sk.wikipedia.org/wiki?curid=192573">
Eugen Rosenberg

Eugen Rosenberg (* 24. február 1907, Topoľčany† 21. november 1990, Londýn, Spojené kráľovstvo) bol slovenský architekt. Politické udalosti tej doby ho prinútili emigrovať z Česko-Slovenska do Anglicka. Jeho tvorba bola pre rodákov zo Slovenska dlho tabu. O jeho pôsobení medzi medzinárodne uznávanými architektmi sa slovenská verejnosť začala dozvedať až na sklonku jeho života.
Štúdium.
Študoval na Akadémii výtvarných umení v Prahe, kde bol študentom Josefa Gočára (1929 - 1932). Patril k spolužiakom prof. E. Hrušku. Dlhší čas študoval aj v Paríži, tu bol praktikantom v ateliéri Le Corbusiera. Neskôr sa stal praktikantom aj u Josefa Havlíčka a Karla Honzíka. Na svoju štátnu skúšku predložil návrh Robotníckej fakulty – vrcholovej inštitúcie v sústave ľudovej výchovy v ČSR. Tento projekt bol publikovaný v českom časopise Staviteľ (Praha, roč. XIII., 1932 č. 12) a odmenený I. cenou. Tu preukázal pochopenie zásad funkcionalistickej architektúry, výrazný zmysel pre proporcionalitu, kompozíciu a pochopenie infraštruktúry daného miesta.
Tvorba.
Od roku 1934 do roku 1938 mal samostatnú architektonickú kanceláriu v Prahe, ale už dva roky predtým patril do Združenia architektov a Asociácie akademických architektov. Podobne ako jeho vzory zo štúdii smeroval svoju tvorbu k emocionálnemu funkcionalizmu – ten popri účelnosti dával do popredia aj krásu komponovania jednoduchých hmôt. Venoval sa hlavne tvorbe obytných nájomných domov. K tejto problematike priniesol nový dispozičný a technický prístup. Architektonické začiatky sa viažu k rodným Topoľčanom – sú tu realizované jeho prvé dve stavby: budova Česko-slovenského Červeného kríža (1933 - 1934) a vila doktora Mokrého (1934). Je tu predpoklad, že v rodnom meste navrhol aj rodičovský dom na Moyzesovej ul. č. 6 a rovnako aj zariadenie zubárskej ordinácie brata Alexa (1929). K najlepším realizáciam tzv. elektrických domov patrí napr. projekt dvojdomu v Prahe - Holešoviciach z rokov 1935 - 1936, dom na Letohradskej 56, U Průhonu 16 atď. Neskoršia tvorba v emigrácii už bola pravdaže spätá s názormi skupiny.
Emigrácia.
Po nástupe Hitlera k moci bol nútený emigrovať do Anglicka. Na konci vojny – v októbri 1944 – založil spolu s F. R. S. Yorkeom a Cyrilom Mardallom architektonickú kanceláriu, ktorá onedlho patrila k najznámejším tvorivým skupinám; neskôr známa pod názvom "YRM" (Yorke Rosenberg Mardall). V prvých rokoch sa ateliér venoval realizáciám bytov, zdravotníckych stavieb a základných škôl (Barclay Secondary School v Stevenage, 1950). Neskôr sa rozsah prác rozšíril – stavby administratívne, športové, cirkevné – až ateliér potvrdil medzinárodnú prestíž skupiny (medzinárodná výstava Interbau v Berlíne, 1958). V tom čase už riešili veľkú úlohu – prvú etapu londýnskeho letiska Gatwick.

</doc>
<doc id="192587" title="Peter Karpinský" url="https://sk.wikipedia.org/wiki?curid=192587">
Peter Karpinský

Peter Karpinský (* 3. november 1971, Gelnica) je slovenský spisovateľ a jazykovedec. Venuje sa písaniu umeleckej literatúry a odborných prác, píše aj recenzie - najmä z oblasti literatúry pre deti.
Písaniu sa venuje už od gymnaziálnych rokov. Po ocenení v literárnej súťaži "Rubato" (organizovanej Spolkom slovenských spisovateľov) vydal svoj prozaický debut pre dospelých "Oznamujeme všetkým majiteľom hrobov".
Život.
Narodil sa v Gelnici. Maturoval na gymnáziu v Spišskej Novej Vsi. V rokoch 1990 – 1995 študoval slovenský jazyk a dejepis na Filozofickej fakulte Univerzity Pavla Jozefa Šafárika v Prešove. Po skončení štúdia začal pôsobiť ako vysokoškolský pedagóg a stal sa vedúcim Katedry slovenského jazyka Prešovskej univerzity. Žije v Spišskej Novej Vsi a v Prešove.
Dielo.
Literatúra pre deti a mládež.
http://lib.bibiana.sk/author.php?id=00000002361
Publikoval v zbierkach a zborníkoch: "Úpätím času, zborník mladých slovenských autorov" (Vydavateľstvo Matice slovenskej, Martin 1998), "Usmej sa, srdiečko. Humorné rozprávky z Mladých liet" (Mladé letá, Bratislava 2002), "Dlh. Zborník východoslovenských autorov" (Vienala, Košice 2005), "Pánska jazda" (Spišská Nová Ves 1994), "Presýpacie more" (Spišská Nová Ves 1996), "Posúvanie" (Spišská Nová Ves 2007), "Adela, neopováž sa!" (Perfekt, Bratislava 2011), "Nefajčiť zakázané" (Miloš Prekop - AND 2012), "Desatoro" (SLOVART, Bratislava 2014), "PARNAS" (Fama ART, Spišská Nová Ves 2016), "Ži vo mne" (Ikar, Bratislava 2018), "Víťazné Mirnix Dirnix" (Perfekt, Bratislava 2019), "Milan Rastislav Štefánik Z poetického pera autorských spomienok" - divadelná hra "Hľa, tvoja matka" (Spoločnosť M. R. Štefánika, Krupina 2020) .
Komiksy.
"Diablova skala" (kresba Jozef Spáčil, Hrad Ľubovňa 2016)
"Príbehy spod Karpát" (kresba Martin "Cuco" Luciak, Ivana "Kiwa" Koštálová, Tomáš Gladiš, Bábkové divadlo Košice 2017)
"Ilustrované dejiny Spišskej Novej Vsi" (kresba Ľuboš Bukovinský, Visionworks s.r.o, Spišská Nová Ves 2018, 2020)
Divadelné predstavenia.
Je vedúcim súboru "DTS" (Divadlo teatrálnej skratky).
Bol šéfredaktorom literárneho zábavníka pre dievčatá a chlapcov "ZIPS" (vydavateľstvo Regent).

</doc>
<doc id="192622" title="Vila doktora Mokrého" url="https://sk.wikipedia.org/wiki?curid=192622">
Vila doktora Mokrého

Vila doktora Mokrého v Topoľčanoch patrí medzi prvé realizované návrhy z tvorby architekta Eugena Rosenberga, ktorú si v roku 1934 objednal okresný lekár Viktor Mokrý. Mala stáť na novovzniknutej parcele na okraji mesta, na nárožnom pozemku v krížení vtedajšej Komenského a Benešovej ulice. 
Návrh.
Prvotné skice ktoré architekt nakreslil vznikli v marci v roku 1934, čo bolo ešte počas jeho pobytu v Prahe, a teda odrážajú funkcionalistický názor pražskej avantgardy. Známe sú dve pôvodné verzie návrhov, pričom v oboch ide o dvojpodlažnú stavbu s ordináciou a bytom na prvom nadzemnom podlaží. Výsledný návrh, nesúci sa v duchu emotívneho funkcionalizmu, spočívajúcom v účelnosti a kráse komponovania jednoduchých hmôt, pochádza z apríla roku 1934.

</doc>
<doc id="192654" title="Ťažká dolina" url="https://sk.wikipedia.org/wiki?curid=192654">
Ťažká dolina

Ťažká dolina (staršie aj "Česká dolina", , , ) je dolina vo Vysokých Tatrách. Odbočuje z Bielovodskej doliny smerom na západ. Je od nej oddelená skalným prahom, cez ktorý padá Ťažký vodopád.
Názov.
V minulosti sa Ťažká dolina nazývala aj "Česká dolina". Názov "Česká dolina" vznikol nesprávnym prekladom goralského slova "cięzky" (vyslov "čenski"). Ťažkú dolinu prví navštevovali pastieri z Jurgova, Čiernej Hory, Repísk a Lendaku. Už v 17. storočí tu pásli dobytok. Bola to namáhavá cesta a preto ju vo svojom goralskom dialekte nazvali (čenskou). Známy tatranský bádateľ Juraj Buchholtz ju ako prvý zapísal na papieri ako „do Ceszkého“ (čítaj do ceškého). A tak cestovatelia ju tak začali volať. Ale do turistických sprievodcov a opisov cestovateľských zážitkov sa dostal aj nezmyselný preklad "Böhmisches Tal" (Česká dolina), ktorý uverejnil pruský geograf Albrecht Sydow v diele "Bemerkungenauf einer Reise im Jahre 1827 durch die Beskinden über Krakau un Wieliczka nach den Central-Karpathen" (Poznámky z cesty v roku 1827 cez Beskydy, Krakov a Wieliczku do Centrálnych Karpát, Berlín 1830). Názov prebrali ďalší autori, názov prenikol do poľských máp a turistických sprievodcov ako "Czeska Dolina". Ale keďže v poľskej onomastike prevláda aj naďalej zhodná forma s historickým názvom ľudového názvu – Dolina Ciężka (Ťažká dolina) a rovnako aj štít a pleso, je už zakotvená natrvalo v poľskom názvosloví ako Ťažká dolina.
Polohopis.
Od dolinného prahu po úpätie Vysokej meria . Je to jedno z hlavných odvetví Bielovodskej doliny. Leží na jej juhozápadnej strane, pod hlavným hrebeňom Vysokých Tatier, od Malého Ganku po Rysy a medzi ich vedľajšími severnými hrebeňmi. Od Bielovodskej doliny ju delí približne vysoká strmá stena. Na dolnom poschodí doliny je Ťažké pleso, z ktorého vyteká Ťažký potok, ktorý pramení v Zmrzlom plese. Na tomto úseku je Zmrzlý vodopád (). Valí sa strmým prahom do Bielovodskej doliny a vytvára jeden z najpôvabnejších tatranských vodopádov - Ťažký vodopád, (). Najvyššie poschodie doliny tvorí kotol "Spádovej dolinky", ktorá je obkolesená na juhu Ťažkou vežou, na západe Malými Rysmi a na severe Veľkým Žabím štítom.
Turistika.
Do doliny nevedie turistický chodník. S horským vodcom je možné dolinu navštíviť a vystúpiť do sedla Váha. Ťažká dolina je východiskom mnohých horolezeckých výstupov na okolité štíty, na Ťažký štít, Ganek, Rysy, Vysokú.

</doc>
<doc id="192804" title="Cigareta" url="https://sk.wikipedia.org/wiki?curid=192804">
Cigareta

Cigareta (slangovo "ciga") je výrobok, ktorý je konzumovaný fajčením. Vyrábaný je zo sušených jemne posekaných tabakových listov s aditívami. Posekaný aromatizovaný tabak je zakrútený, alebo natlačený do papierového valčeka rozmerov max. do 70 mm dĺžky a 10 mm priemer. Pri konzumácii cigarety musí jeden koniec cigarety tlieť aby bolo možné cez druhý koniec (ktorý je zvyčajne osadený filtrom) inhalovať dym z tlenia tabaku cez ústa do pľúc. Niektorí fajčiari cigaretu vkladajú do cigaretovej špičky.
Tabak cigár nie je na rozdiel od cigariet jemne posekaný a cigary sú celé zakrútené do tabakového listu. Slovo cigareta vzniklo zo španielskej zdrobneniny slova cigara (podobne ako seňora – seňorita).
Je dokázané, že cigarety sú veľmi návykové a spôsobujú rakovinové ochorenia viacerých orgánov ľudského tela, môžu byť príčinou srdcových ochorení, poškodenia dýchacích ciest, impotencie, ochorenia obehového systému a vrodených porúch u plodov tehotných žien. Cigarety obsahujú nikotín, a iné stimulačné látky. Pri vdychovaní dymu do pľúc sa tieto látky dostávajú do krvného obehu, kde spôsobujú rýchly psychoaktívny efekt.
Zloženie cigarety.
Cigaretový filter.
Vyrába sa z acetátu celulózy. Je obalený vnútorným obalovým papierom, vonkajší obal tvorí náustkový papier, ktorý je pre dosiahnutie lepšej priepustnosti perforovaný elektrostaticky alebo laserom.
Cigaretový papier.
Je to obal, v ktorom je zabalený tabak. Je to špeciálny papier, určený pre priemyslovú výrobu a ručné balenie cigariet. Používa sa ľanový alebo konopný, vysoko kvalitný celulózový papier.
Do papiera sa pridávajú rôzne chemikálie:
Rozmery cigariet.
Obvod väčšiny cigariet je približne 25mm. Známe sú štyri dĺžky cigariet:
Spotreba cigariet.
Na svete je každý rok vyrobených približne 5,5 bilióna kusov cigariet. Tieto cigarety vyfajčí viac ako šestina sveta, t. j. približne asi 1,1 miliardy ľudí. Aj keď spotreba cigariet v rozvinutých krajinách klesá, v rozvojových krajinách táto spotreba stúpa. V USA klesla spotreba cigariet v porovnaní medzi rokmi 1965 a 2006 približne na polovicu zo 42% na 20,8% dospelej populácie. V celosvetovom rozsahu spotreba cigariet stúpa medziročne v priemere o 3,4%.

</doc>
<doc id="192852" title="Matthew Perry" url="https://sk.wikipedia.org/wiki?curid=192852">
Matthew Perry

Matthew Langford Perry (* 19. august 1969, Williamstown, Massachusetts, USA) je americko-kanadský herec, komik, výkonný producent, scenárista a dramatik, ktorého preslávila postava Chandlera Binga v televíznom sitkome stanice NBC, "Priatelia" (1994 – 2004). Kvôli veľkej popularite sitkomu, Perry a zvyšok šesťčlenného hlavného hereckého obsadenia zarábali do roku 2002 jeden milión dolárov za epizódu. Spolu s účinkovaním v krátkom televíznom seriáli "Studio 60 on the Sunset Strip", sa objavil v niekoľkých filmoch, napríklad "Iba blázni sa ponáhľajú" ("Fools Rush In"; 1997), "Takmer hrdinovia" ("Almost Heroes"; 1998), "Môj sused zabijak" ("The Whole Nine Yards"; 2000) a "Znovu 17" ("17 Again"; 2009). V roku 2010 rozšíril svoj životopis o dabing vo videohre .
Perry bol spolutvorcom, spoluautorom, výkonným producentom a hviezdou sitkomu stanice ABC s názvom "Mr. Sunshine", ktorý bol vysielaný od februára do apríla 2011. V auguste 2012 začal hrať úlohu športového moderátora Ryana Kinga v sitkome NBC, "Go On". Seriál bol zrušený 10. mája 2013. Perry spoluvyvíjal a hral v sitkome CBS s názvom "The Odd Couple", v ktorom v rokoch 2015 až 2017 stvárňoval Oscara Madisona.

</doc>
<doc id="192908" title="Ferdinand Fellner" url="https://sk.wikipedia.org/wiki?curid=192908">
Ferdinand Fellner

Ferdinand Fellner mladší (* 19. apríl 1847, Viedeň, Rakúske cisárstvo – † 22. marec 1916, Viedeň) bol rakúsky architekt.
Životopis.
Narodil sa ako syn viedenského architekta a stavebného podnikateľa Ferdinanda Fellnera. Štúdium architektúry ukončil vo Viedni a v roku 1870 nastúil do firmy svojho otca, ktorú viedol aj po jeho smrti. So svojou manželkou Katarínou mal dve deti, Melániu a Ferdinanda (prezývaného „Ferry“ – tiež architekt).
Ateliér Fellner a Helmer.
V roku 1873 založil spolu s Hermanom Helmerom spoločný ateliér. Koncom 19. storočia jeden z najznámejších architektonických ateliérov vo Viedni, ktorý sa špecializoval hlavne na projektovanie divadelných budov. Navrhli a naprojektovali za 43 rokov svojej spolupráce viac ako 200 stavieb, ktoré boli väčšinou realizované na území bývalého Rakúsko-Uhorska. Fellner a Hellmer vyvinuli akýsi typ divadla s dobrým dispozičným a technickým riešením, tieto divadlá slúžia až dodnes. Z výtvarného hľadiska ide o architektúru eklektickú, s prekypujúcim remeselným dekórom, využívajúce neskoršie renesančné a barokové formy, v posledných dielach tiež secesné. Častými spolupracovníkmi ateliéru pri výzdobe interiérov a exteriérov budov boli aj významný umelci svojej doby – Gustav Klimt a Ernest Klimt, Franz Matsch, Hans Makartn a iný.
Vďaka bezpečnostných hľadísk bola firma Fellner a Helmer vyhlásená za firmu, ktorá mala prijateľné ceny a presne dodržovali termíny a preto získali architekti zákazky na radu ďalších stavieb rôzneho využitia a účelu (projektovali bytové domy, obchodné domy, vily, paláce a zámky a iné). Fellner a Hellmer pracovali po celý život spolu, takže nemožno oddeliť ich autorský vklad u budov.

</doc>
<doc id="192943" title="Antonio José de Sucre" url="https://sk.wikipedia.org/wiki?curid=192943">
Antonio José de Sucre

Antonio José de Sucre y Alcalá (* 3. november 1795, Cumaná, Venezuela - † 4. jún 1830, Pasto, Kolumbia) bol juhoamerický bojovník za nezávislosť, generál a štátnik. 
Bol blízkym priateľom Simóna Bolívara. V roku 1823 bol krátko prezidentom Peru.
Ako vojenský generál v roku 1824 dokázal v dôležitej bitke u Ayacucha v Peru definitíve poraziť Španielov. Už nasledujúci rok bola vyhlásená nezávislosť Bolívie. V rokoch 1825 až 1828 bol prezidentom Bolívie. Dňa 4. júna 1830 bol na neho v meste Pasto spáchaný atentát, ktorému podľahol.

</doc>
<doc id="192947" title="Slovenské národné divadlo" url="https://sk.wikipedia.org/wiki?curid=192947">
Slovenské národné divadlo

Slovenské národné divadlo je jednou z najvýznamnejších, tzv. erbových kultúrnych inštitúcií Slovenska. Svoje dejiny začalo písať krátko po vzniku prvej česko-slovenskej republiky v roku 1920. Sídli v Bratislave. Dnešné Slovenské národné divadlo je tzv. divadlom verejnej služby. Je tvorené troma zložkami so stálymi profesionálnymi súbormi: Činohra, Opera a Balet. Slovenské národné divadlo využíva v súčasnosti dve budovy: historickú budovu SND na Hviezdoslavovom námestí a novú budovu SND na Pribinovej ulici. Slovenské národné divadlo je divadlom repertoárového typu - teda na jeho repertoári je viacero inscenácií. Predstavenia sa počas divadelnej sezóny (približne od septembra do júna) konajú zväčša každý deň (opera a balet), respektíve každý deň okrem pondelka (činohra).
História.
Po vzniku Česko-slovenskej republiky sa pomaly začala zhmotňovať myšlienka profesionálneho slovenského divadla. V roku 1919 poverili "Družstvo SND" založením Slovenského národného divadla. Družstvo SND uzavrelo zmluvu s riaditeľom Východočeskej spoločnosti Bedřichem Jeřábkem. Bol to práve jeho operný a činoherný súbor, ktorý v roku 1920 začal prevádzku všetkých troch súborov SND v budove bývalého Mestského divadla. 
Opera Slovenského národného divadla začala svoju činnosť 1. marca 1920 inscenáciou opery "Hubička" českého skladateľa Bedřicha Smetanu. O deň neskôr činoherný súbor uviedol hru Aloisa a Viléma Mrštíkovcov "Mariša". Balet Slovenského národného divadla debutoval inscenáciou baletu "Coppelia" od Léa Delibesa 19. mája 1920.
Prvé predstavenie v slovenskom jazyku sa uskutočnilo až v máji 1920 uvedením jednoaktoviek Jozefa Gregora Tajovského - "Hriech" a "V službe". 
Prevažná časť repertoáru bola uvádzaná v češtine, pretože nebolo dosť slovenských hier, prekladov, hercov či spevákov. Prví slovenskí profesionálni herci - Andrej Bagar, Ján Borodáč a Oľga Borodáčová-Országhová, Jozef Kello a Gašpar Arbét vytvorili jadro "Propagačného činoherného súboru SND." Tomuto súboru sa vravelo aj "Marška", z nem. slova "Marschkompanie" - pochodujúca čata. V rokoch 1921 - 1922 vykonával zájazdovú činnosť po slovenskom vidieku a hral po slovensky.
Súbory SND pôvodne hrali v troch divadelných budovách - súbor činohry hral v budove Divadla Pavla Országha Hviezdoslava na Laurinskej ulici a na Malej scéne Slovenského národného divadla na Dostojevského rade. Opera a balet sídlili v historickej budove na Hviezdoslavovom námestí. V prvom štvrťroku 2007 sa SND presťahovalo do novej budovy SND na Pribinovej ulici č. 17, v ktorej pod jednou strechou (od 14. apríla 2007) hrajú všetky tri súbory v troch divadelných priestoroch - opernej a baletnej sále, činohernej sále a v experimentálnom štúdiu. Tieto tri divadelné priestory poskytujú spolu zhruba 1 700 miest pre divákov. Okrem novej budovy SND naďalej využíva aj historickú budovu, kde striedavo účinkuje opera, balet i činohra. Divadlo Pavla Országha Hviezdoslava bolo neskôr odpredané mestu Bratislava, v Malej scéne sídli Divadlo Malá scéna STU.

</doc>
<doc id="192961" title="Budova hlavnej pošty v Košiciach" url="https://sk.wikipedia.org/wiki?curid=192961">
Budova hlavnej pošty v Košiciach

Budova hlavnej pošty v Košiciach (v minulosti nazývané aj "Poštový a telegrafný úrad" alebo "Riaditeľstvo pôšt a telegrafov") je rozsiahly komplex budov, ktorý v rokoch 1926 až 1928 v duchu funkcionalizmu navrhol architekt Bohumír Kozák. Stavebné práce v rokoch 1928 až 1930 vykonávala firma "Bedřich Koráb a Jaroslav Železný, Brno-Užhorod".
Prvé plány.
Prvé plány na výstavbu komplexu poštových budov sa objavili už v roku 1908. V tom čase úrad sídlil na Poštovej ulici 8, východne od súčasného komplexu. V nasledujúcich rokoch sa objavili aj iné návrhy – niektoré počítali so zbúraním pôvodnej budovy a jej nahradením novou, iné zas ako najvhodnejší pozemok hypodrómu, kde pošta stojí dnes. Nastali prieťahy v územnom konaní, meškala projektová príprava a vyskytli sa aj procesné chyby v stavebnom konaní. Táto situácia trvala až do začiatku prvej svetovej vojny, keď bol projekt z dôvodu nedostatku financií odsunutý na neurčito.
O projekte sa začalo opätovne uvažovať po vojne a zmene štátnych pomerov až v polovici 20. rokov.
Vznik a popis projektu.
Rozsiahly blok poštovej budovy navrhol český architekt Bohumír Kozák, predstaviteľ funkcionalizmu, teoretik architektúry a ochranca pamiatok, pôvodne pre viacero úrovní výkonu a riadenia pošty a telegrafu vrátane priestorov takzvaného "Radio-journalu". Budova stojí na mieste, kde sa kedysi nachádzal hypodróm, teda jazdecký areál, ktorý patril ku kasárňam, ktoré stoja na opračnej strane ulice. Ucelený komplex budov bol prvou verejnou stavbou na Slovensku, ktorá bola úplne zbavená prvkov historizmu, ktoré prevládali do začiatku 20. rokov. 
Komplex pozostáva z kompozície niekoľkých jedno- až päťpodlažných objektov a je situovaný západne od stredovekého historického jadra mesta. V parteri je tento mestský blok kompaktne uzavretý, no vo vyšších podlažiach sa výrazne odlišujú rôzne vysoké jednotlivé prevádzky, ktoré tak tvoria relatívne samostatné objemy. Veľký vnútorný obslužný dvor sprístupňujú dva podjazdy, oba na Poštovej ulici, ktoré sú uzavreté monumentálnymi bránami. Z Moyzesovej ulice bol prístup ku tzv. "Radiojournalu", teda oblastnému riaditeľtvu česko-slovenského rozhlasu. 
Na modernistickom ráze stavby sa uplatnilo niekoľko kľúčových motívov – sú to konštruktivistické schodiskové veže, okná radené do horizontálnych pásov, či štýlové kruhové okná, ako aj okrový keramický obklad. Najpozoruhodnejšia je však určite priestranná prepážková hala zastrešená zaklenutým sklobetónom, ktorá bola určujúcim prvkom ušľachtilého základného rázu prejavu.
Výstavba.
Výstavbu tohto komplexu realizovala brniansko-užhorodská firma staviteľov Bedřicha Korába a Jaroslava Želeného. Podľa dobových štatistík bolo na stavbe použitých 3,6 milióna kusov tehál, 9 tisíc m2 medeného plechu, 7 tisíc m3 piesku, 14 tisíc m3 štrku, 4 milióny kilogramov cementu, 1,4 milióna kg vápna, 400 tisíc kg železa a asfaltovej izolácie. Zo základovej jamy budovy bolo odvezených 20 tisíc m3 zeminy. Stavbu kolaudovali na jeseň roku 1930 a slávnostné otvorenie sa konalo v deň štátneho sviatku, 28. októbra 1930..
Bombardovanie.
Budova pošty sa dňa 26. júna 1941 stala terčom pravdepodobne nemeckým alebo samotným maďarským letectvom zinscenovaného bombardovania. Na mesto bolo zhodených 30 bômb, pričom poštu zasiahlo päť. Prvá trafila bočné krídlo budovy otočené do dnešnej Moyzesovej ulice (vtedy "Rákóczi-körút") medzi druhým a tretím poschodím a vyhĺbila dieru s rozmermi 70 metrov štvorcových. Ďalšie dve dopadli vedľa hlavného vchodu, pričom jedna z nich trafila parter budovy s zanechala za sebou dieru s plochou . Posledné dve bomby dopadli pred budovu neďaleko hlavného vchodu práve počas vykladania poštových zásielok z nákladného automobilu.
Budova bola do značnej miery zničená a okrem veľkých dier v obvodových múroch boli povybíjané okenné výplne i sklenené vitráže. Okamžite po incidente sa začali rekonštrukčné práce, ktoré zabezpečili urýchlené sprevádzkovanie budovy v pôvodnom rozsahu.
Súčasnosť.
Komplex budov slúži dodnes svojmu pôvodnému účelu – poštovému úradu a rozhlasu. Aj vyše sedemdesiat rokov po postavení je prevažná väčšina zariadenia budovy pôvodná, resp. obnovená, vrátane keramických dlaždičiek na podlahách, stĺpov z čierneho skla i opaxitového obkladu. Novinkou je malá fontánka a satelitom riadené hodiny v prepážkovej hale. Všetkých 17 prepážiek je vybavených modernými švédskymi trezorovými výdajnými pokladňami i pokladňami s časovou zámkou.

</doc>
<doc id="192963" title="Dušan Kuzma" url="https://sk.wikipedia.org/wiki?curid=192963">
Dušan Kuzma

Prof. Ing. arch. Dušan Kuzma (* 17. marec 1927, Mestečko (okres Púchov) – † 17. jún 2008, Bratislava) bol slovenský architekt, pedagóg a zaslúžilý umelec. Je autorom pamätníka SNP v Banskej Bystrici.
Životopis.
Narodil sa Michalovi Kuzmovi, riaditeľovi školy a Elene Kuzmovej, žene v domácnosti. Architektúru začal študovať na FA SVŠT v Bratislave kde bol postupne pod pedagogickým dohľadom Eugena Kramára, Emila Belluša a Vladimíra Karfíka. Počas štúdia bol na prázdninovej praxi u Augusta Perreta kde sa venoval predovšetkým téme - programové tvorivé smerovanie k organickej architektúre a jej syntéza s výtvarným umením.
Vysokoškolské štúdium úspešne ukončil v roku 1952. Ďalšie dva roky pôsobil na FA SVŠT ako asistent prof. Emila Belluša. V rokoch 19541960 pracoval v štátnej správe ako vedúci odboru architektúry a výstavby. Od roku 1960 bol vedúci katedry architektúry na VŠVU v Bratislave, ktorú aj sám založil. Počas svojej tvorby a pedagogickej kariéry na VŠVU programovo sledoval spojenie architektúry s výtvarným umením. Vo vlastnej sochárskej tvorbe sa sochársky tvarovanými objemami usiloval, ako sám hovoril, „dať architektúre určitú zdielnosť“. Nevyhýbal sa však ani spolupráci s výtvarníkmi. Najvýraznejšie sa jeho vzťah ku skulpturálnym formám a túžba po expresívnejšej reči architektúry prejavili práve na jeho najvýznamnejšom diele, na Pamätníku SNP v Banskej Bystrici. Toto jedinečné brutalistické dielo vytvoril spolu so sochárom Jozefom Jankovičom. Okrem Jankoviča spolupracoval s Antonom Cimmermannom, s Jánom Kulichom a mnohými ďalšími architektmi a umelcami. Patrí k slovenským architektom, ktorí sa významne pričinili k formovaniu kvalitnej slovenskej architektúry predovšetkým v období socializmu.
Vzdelanie.
FA SVŠT, 1952 – profesori: Eugen Kramár, Emil Belluš, Emanuel Hruška, Vladimír Karfík
Zamestnanie.
Autorizovaný architekt – pedagóg

</doc>
<doc id="192987" title="Hotel Devín" url="https://sk.wikipedia.org/wiki?curid=192987">
Hotel Devín

Hotel Devín je hotel v Bratislave postavený v rokoch 19521954. Objekt sa nachádza v staršej časti mesta na nábreží Dunaja. V minulosti bol súčasťou Dunajskej promenády, z čoho vychádzala mierka celej architektúry.
Architektúra.
Budova je výsledkom práce v ateliéri pod vedením Emila Belluša. Suterén a prvé dve podlažia s prevádzkami kaviarní a reštaurácii sú prístupné pre verejnosť. Vyššie podlažia sú vyhradené pre hotelové bývanie. Architektúra exteriéru a interiéru je vyriešená ako celok. Detaily sú často výborne doriešene, dokonca aj strecha budovy funguje ako piata fasáda pre pohľad z hradu.
Koncom storočia prestavali pôvodný bar na fitnescentrum (Droppa, Cvengrošová).
Kritika.
V minulosti sa často kritizoval plošne presklenný parter. Z dnešného pohľadu považujeme tento prvok za nadčasový a budovu ako jeden z najlepších príkladov povojnovej architektúry na Slovensku.
”Hotel ozaj dobre dokumentuje, ako sa funkcionalistická nová estetika a sociálny náboj transformovali do tradičných klasicistických schém a mäkkého komfortu neskorej moderny.“ (M.Dulla, H.Moravčíková : Architektúra Slovenska v 20.stor.)
„Príkladne čistá ukážka klasicizujúceho riešenia“ (Martin Kusý, architektov monografista)

</doc>
<doc id="193036" title="Penicilín" url="https://sk.wikipedia.org/wiki?curid=193036">
Penicilín

Penicilín je prvé antibiotikum využívané v medicíne. Radí sa medzi beta-laktámové antibiotiká. V plesni "Penicillium notatum" ho v roku 1928 objavil Alexander Fleming. Z chemického hľadiska je to bicyklická organická kyselina, mierne rozpustná vo vode, lepšie v etanole, éteri, chloroforme a organických rozpúšťadlách. Podľa skupiny, ktorá je naviazaná na niektoré miesta penicilínovej molekuly sa rozlišuje penicilín F, G, K, N, O, S, V alebo X.
Penicilín, podobne ako ostatné beta-laktámové antibiotiká pôsobí baktericídne, má vysokú účinnosť a nízku toxicitu. Je účinný najmä na grampozitívne baktérie (streptokoky, niektoré stafylokoky, listérie, bacily, klostrídie, aktinomycéty). Pôsobí aj na niektoré gramnegatívne mikroorganizmy (neisserie, borrelie, treponemy, či leptospiry), voči mnohým baktériám je však neúčinný. Alergické reakcie na penicilín sú zriedkavé.
V továrni v Benjamin Fragner v Dolních Měcholupech (dnešná Zentiva) bol penicilín pod vtedajším označením "BF Mykoin 510" prvýkrát pripravený v roku 1944. 

</doc>
<doc id="193037" title="Dom kultúry (Trnava)" url="https://sk.wikipedia.org/wiki?curid=193037">
Dom kultúry (Trnava)

Dom kultúry je atypická stavba v Trnave, ktorá bola zrealizovaná v roku 1988. Prvé riešenie z roku 1971 prinieslo architektonický koncept riešenia, ale aj názor na spôsob zástavby južnej strany Trojičného námestia, v historickom jadre. V roku 1976 bola vytvorená nová konečná architektonická štúdia ktorej autorom je Jozef Danák. Tento autor viedol spracovanie aj úvodného projektu. V časoch komunizmu bol projekt ocenený prvým miestom vo svojej kategórii.
Opis objektu.
Budova je umiestnená v kontraste medzi historickými meštiackymi domami. Dom kultúry je rozdelený na tri štvorpodlažné časti. Je výrazným architektonickým dielom, uzatvárajúcim určitú etapu úsilia o prestavbu centra mesta Trnavy. Táto stavba je odmietaná miestnym obyvateľstvom a turistami a je považovaná za symbol neúcty a ignorancie komunistického režimu voči historickej zástavbe.
V časti A je na prvom podlaží vstupný priestor. O podlažie vyššie je zasadacia miestnosť, miestnosti pre nácvik hudby a tancov a priestory pre kluby. Ďalšie podlažie obsahuje priestory pre kluby a administratívne priestory. Na štvrtom podlaží sa mala nachádzať čitáreň a knižnica. 
V časti B sa v suteréne nachádzajú sklady, strojovňa vzduchotechniky a dielne. Hlavný vstup, šatne a sociálne zariadenie sú na prvom podlaží. Na druhom a treťom je hlavná sála pre 800 ľudí so zdvíhacím zariadením, ktorá je unikátna u nás a ojedinelá i vo svete. Posledné podlažie tvoria prevádzkové priestory a zariadenia.
V časti C na prízemí sú vstupy, šatňa a prístupové schodiská. Na ďalších dvoch podlažiach sa nachádza reštaurácia s kaviarňou pre 120 miest, bar a foyer. Posledné podlažie slúži pre strojovňu osvetlenia a vzduchotechniky.
Dom kultúry má obostavaný priestor: 53 467 m3; úžitková plocha: 8 686 m2. Je vytvorený z vyše 10 tisíc m3 pohľadového železobetónu a 650 ton železa. To zaraďuje budovu medzi unikáty. Pohľadový betón domu kultúry mal byť biely, s dezénom a kovové časti interiéru mali byť pochrómované. Realizované exteriéry tvoria sivé betónové masy s priznanými stopami po debnení a oceľové komponenty natreté načerveno.
Architektúra.
Sila architektonického výrazu budovy pôsobí najmä do priestoru Trojičného námestia. Tu sa vychádzalo z jeho historickej stopy, čo viedlo k logickému, zdôvodnenému členeniu pôdorysu aj k formovaniu hmoty architektúry, podporujúcej úsilie o zdrobnenie mierky na mierku primeranú danému priestoru. Na východnej fasáde smerom k obchodnému domu Jednota nebola už táto metóda tak uplatnená. V tomto prípade zvlnenie historickej stopy zástavby nebolo natoľko sledované hmotou architektúry, ale alternované hmotou vyústenia klimatizácie s výtvarne riešeným pútačom a nadväzným systémom vodostrekov. 
Súčasnosť.
Po revolúcii bola budova degradovaná drobnou nesúrodou architektúrou vloženou do jej vnútra. Zvuková aparatúra a svetelný park hlavnej sály je dnes v nepoužiteľnom stave pre kultúrne podujatia. Nepodarilo sa vyriešiť problémy s ozvučením zadnej časti hľadiska. V súčasnosti sa uvažuje o rozsiahlej rekonštrukcii a možnej prestavbe na obchodné centrum. 

</doc>
<doc id="193038" title="Magura (1 059,3 m n. m.)" url="https://sk.wikipedia.org/wiki?curid=193038">
Magura (1 059,3 m n. m.)

Magura () je vrch v severnej časti Veľkej Fatry nad obcou Nolčovo a Krpeľany. Vďaka polohe na okraji pohoria je z nej nádherný výhľad na Turčiansku kotlinu a Malú Fatru.
Geologická stavba.
Podložie je tvorené druhohornými kriedami (Jura), tzv. mráznické súvrstvie Fatrika: sivé slienité vápence, slieňovce a slienité bridlice (valangin až spodný barém); ďalej tzv. osnické súvrstvie: svetlosivé, slabo slienité kalpionelové vápence a slienité bridlice (vrchný titón až spodný valangin). Od strany Ľubochnianskej doliny, v lokalite Rudno sa nachádzali štôlne, v ktorých sa ťažil limonit.

</doc>
<doc id="193051" title="Masarykova kolónia bankových úradníkov" url="https://sk.wikipedia.org/wiki?curid=193051">
Masarykova kolónia bankových úradníkov

Masarykova kolónia bankových úradníkov bol oficiálny názov obytného bloku, ktorý podľa projektu brnianskeho architekta Josefa Poláška postavili v Košiciach v roku 1931. 
Okolnosti vzniku komplexu.
Trojkrídlový blok štvorpodlažných domov postavilo družstvo, v ktorom bolo organizovaných 48 rodín úradníkov českých, slovenských a maďarských bánk v Košiciach. Rozhodne nepatrili medzi chudobné vrstvy, ale aj napriek tomu sa rozhodli pre bývanie s radom kolektivistických čŕt. Josef Polášek, ktorý o svojom projekte napísal do časopisu Slovenský staviteľ (i do ľavicovej Novej Bratislavy), sa odvolával na vzory v Holandsku, Nemecku a Sovietskom zväze, ako boarding house, alebo dom-komúna. Vyzdvihuje výhodnosť kolektívneho varenia, obsluhy, zásobovania, starostlivosť o deti, spoločenský život a telesnú kultúru, „ako sa tým sústavne zaoberá nekapitalistické Rusko“. Uznáva, že v kapitalistických krajinách z toho ťažia bohatšie vrstvy.
Architektúra bloku.
Kolóniu tvorí čiastočne uzavretý blok štvorpodlažných domov. Jednotlivé, na seba nadväzujúce sekcie sú zoradené do tvaru písmena U. Nad úrovňou troch obytných podlaží je strešné podlažie, v ktorom boli pôvodne strojové práčovne. Blok pozostáva z ôsmich schodiskových sekcií s jedno – až trojizbovými bytmi pre 48 rodín. Nachádza sa tu 21 trojizbových, 21 dvojizbových, 6 štvorizbových a 5 jednoizbových bytov. Byty majú racionálnu dispozíciu – iba štvorizbové musia mať priechodnú obývaciu izbu, vo väčších bytoch je miestnosť pre slúžku (resp. pre dieťa). Použili sa tu iba tri typy okien, dva typy dverí, a tri normalizované typy skríň na šaty a bielizeň. Byty majú množstvo výhod kolektívneho bývania, napríklad ústredné kúrenie, dodávku studenej a teplej vody, spoločné práčovne a centrálnu správu. Vo dvore bloku bolo ihrisko pre deti s bazénom a záhradky pre obyvateľov domov. Zeleň pôvodne vysadili aj na strešných terasách. Architekt, ako sám hovorí, sa usiloval zbaviť stavbu „mŕtveho materiálu“ – vyvaroval sa hrubých múrov a komplikovaného pôdorysu. Architektúra kolónie je charakteristická ortogonalitou. Jej striedmy ráz oživuje kompozícia zasklených schodiskových objemov a uvoľnenie hmoty v nárožiach bloku, kde vznikli podjazdy a lodžie.
Kvalita architektonického návrhu.
V komplexe bolo ústredné parné kúrenie, plyn, centrálna správa a dve práčovne. V jednoizbových bytoch v suteréne bývali domovníci, kuriči a platiaci nájomníci. Kurič v kotolni mohol pozorovať deti hrajúce sa v parku s bazénom a súčasne obsluhovať telefónnu linku napojenú na vlastnú centrálu – obdivoval M. Kusý košickú kolóniu. Jednoducho povedané, na stavbe pre bohatých sa paradoxne skúšali progresívne, domnelo socialistické vymoženosti. Josef Polášek pri svojej starostlivosti o kolektivistické parametre komplexu nezabudol na jeho architektonické stvárnenie. Vyvážené proporcie okien, ozvláštnenie prevýšenými oknami a veľké zasklené plochy schodísk spolu s priechodmi v stykoch jednotlivých krídiel dávajú tejto architektúre elegantný funkcionalistický vzhľad.
Realizácia kolónie mala veľký úspech, o čom svedčil aj záujem ďalších 60 úradníckych rodín o podobný systém bývania.

</doc>
<doc id="193074" title="Poštový a telegrafný úrad v Piešťanoch" url="https://sk.wikipedia.org/wiki?curid=193074">
Poštový a telegrafný úrad v Piešťanoch

Poštový a telegrafný úrad je budova v Pieštanoch na Kukučínovej ulici č. 15. Jej autorom je Emil Belluš. V roku 1928 bola projektovaná a v 1929 – 1931 realizovaná.
Dielo Emila Belluša, ktoré postavil v rokoch 1929 – 1931 na križovatke ulíc Poštová a Kukučínova v Piešťanoch. Umiestnil ho na nárožie, ktoré malo tvar oblúka. Vstup a dve poštové haly umiestnil do stredu tohto oblúka. Správne zvládnutie funkcie a prevaha racionálneho myslenia sú badateľné aj na kresbovom vyjadrení architektonickej myšlienky autora. Boli vypracované dva axonometrické pohľady na časť prízemnú a poschodovú hlavnej poštovej prevádzky. Autor nimi nechcel dokumentovať výtvarné pôsobenie, ale chcel poukázať na čistotu, jasnosť, bezkolíznosť, na určité pohodlie poštovej služby.
Dispozičné vzťahy.
Veľmi dôsledne vyriešil dispozičné vzťahy. Expedícia a prísun sú riešené z dvora, tak sú veľmi dobre nadviazané na prevádzky a vybavenie poštového úradu.
Budova je dvojpodlažná. Na 1.NP je situovaná balíková služba. Na 2.NP sú situované ostatné služby. Zvláštne je umiestnené schodisko. Je vzadu, pričom obslužné priestory sú pri prednej fasáde. Dispozičné riešenie je však vyriešené tak dômyselne, že návštevník, či už domáci alebo kúpeľný nemá problém zorientovať sa vo vnútornom priestore pošty.
Interiér.
Bol zachovaný aj pôvodný mobiliár, ktorý tiež navrhol Emil Belluš.
Fasáda.
Fasáda je strohá, funkcionalistická. Má travertínom obložený sokel a okenné ostenia. Strecha je sedlová, s malým sklonom. Na stavbe je použitý aj železobetón. V deväťdesiatych rokoch boli okenné rámy nahradené novými, obnovená bola aj ich pôvodná červená farba a mierne bolo zmenené aj členenie okien. Ale priestorový dojem z oblúkového usporiadania bol zachovaný.
Adaptácia priestorov pošty.
Keďže bol technický stav prvkov stavby v zlom stave, začala sa realizovať adaptácia priestorov pošty. Problémom bola zatekajúca strecha a vlhký suterén. Aj okná boli vo veľmi zlom stave a nedali sa utesniť. Zmenili sa aj dispozičné vzťahy. Napr. priestory skladov uhlia už neplnili svoju pôvodnú funkciu. Bolo treba upraviť aj prevádzku pohybu zásielok, uzatvoriť priehradky, ktoré boli predtým otvorené. Nutné bolo vytvoriť počítačové stredisko, pohotovostné ubytovanie, rokovacie miestnosti, bytové jednotky. Pre imobilných taktiež bezbariérový vstup do budovy. Princípy budovy boli maximálne zachované. Autor adaptácie sa snažil spraviť ju zodpovedne. Navštívil niekoľko Bellušových stavieb, študoval jeho architektúru. Analyzoval princípy, podľa ktorých Belluš tvoril. Začal hľadať riešenie, ktoré by rešpektovalo hodnoty objektu. Boli vytvorené rampy, prístup zásielok. Do nevyužitého podkrovia sa dostali klubové miestnosti aj ubytovanie. Kritickým momentom bola výmena okien. Boli nahradené novými ale so zachovanými proporciami predošlých. Autor mal obavy, aké postupy bude požadovať investor. Ukázalo sa však, že spolupráca bola dobrá. Priestorový dojem, ktorý je charakteristický pre budovu ostal zachovaný.

</doc>
<doc id="193075" title="Tomáš Halík" url="https://sk.wikipedia.org/wiki?curid=193075">
Tomáš Halík

Mons. Prof. PhDr. Tomáš Halík, Th.D., dr.h.c. (* 1. jún 1948, Praha) je český sociológ, filozof, teológ a rímskokatolícky kňaz. Je farárom vo farnosti Akademická farnost Praha.
Životopis.
Narodil sa v rodine editora spisov bratov Čapkovcov Dr. Miroslava Halíka. V rokoch 19661971 študoval sociológiu a filozofiu na Filozofickej fakulte Karlovej univerzity, bol žiakom Jana Patočku. Počas štúdia absolvoval študijný pobyt na Bangor University vo Walese. Diplomoval prácou "Společenskokritický význam utopických a profetických proudů v dějinách křesťanského sociálního myšlení." (Praha, 1971). Dizertačnú prácu na tému "Křesťanství jako utopie. K dialektice dějin křesťanského sociálního myšlení" obhájil na FF v roku 1972.
Do r. 1989 nemohol z politických dôvodov prednášať na vysokej škole, pracoval ako podnikový psychológ a neskôr ako psychoterapeut drogovo závislých u Apolináře (19841990). Zároveň študoval teológiu v tajných kurzoch (žiak Josefa Zvěřiny), v roku 1978 bol v Erfurte tajne vysvätený za kňaza. Patril k dôležitým osobnostiam tzv. podzemnej cirkvi a v 80. rokoch bol jedným z najbližších spolupracovníkov pražského kardinála Tomáška. 
Po r. 1989 študoval teológiu postgraduálne na Pápežskej Lateránskej univerzite v Ríme (ThLic.). Habilitoval sa z praktickej teológie na Papežskej teologickej fakulte vo Vroclave. V roku 1992 sa habilitoval v odbore sociológia na FSV UK prácou "Katolická kultura a česká společnost po 2. vatikánském koncilu", v r. 1993 bol vymenovaný za docenta, v r. 1997 za profesora Karlovej univerzity v Prahe. 
V rokoch 19901993 bol generálnym sekretárom Biskupskej konferencie ČR a pedagógom na Katolíckej teologickej fakulte Karlovej univerzity; Ján Pavol II. ho vymenoval za konzultora Pápežskej rady pre dialóg s neveriacimi. Od roku 1993 vyučuje religionistiku na FF UK, ako hosťujúci profesor prednášal na univerzitách v Oxforde a Cambridgi. Bol jedným z externých poradcov českého prezidenta Václava Havla, ktorý ho roku 1997 dokonca navrhol za svojho možného nástupcu vo funkcii.
Je farárom pražskej akademickej farnosti v kostole Najsvätejšieho Salvátora (od februára 1990) a prezidentom Českej kresťanskej akadémie (od decembra 1990). Je známy svojou angažovanosťou v občianskom živote, vyjadruje sa k otázkam medzináboženského dialógu a úlohy náboženstva v modernej spoločnosti.
V roku 2008 mu pápež Benedikt XVI. udelil titul "kaplána Jeho Svätosti", ktorý ho oprávňuje používať pred menom titul Monsignore.
V roku 2011 získal za knihu "Vzdáleným nablízku", cenu za "najlepšiu teologickú knihu Európy" za roky 2009 a 2010. 
V roku 2014 sa stal prvým českým laureátom Templetonovej ceny.

</doc>
<doc id="193134" title="Team" url="https://sk.wikipedia.org/wiki?curid=193134">
Team

Team je slovenská rocková skupina. Vznikla začiatkom 80. rokov 20. storočia v Martine. V rokoch 1989, 1990 a 1991 získala ocenenie "Zlatý slávik". V roku 1991 získal toto ocenenie v kategórii "spevák" člen skupiny Pavol Habera. Po veľkom úspechu prvého albumu "Team", ho skupina celý naspievala aj v esperante. Uľahčilo im to cestovanie do zahraničia, lebo hrávali na esperantistov mimo Česko-Slovenska.
História.
Začiatky.
Team založili gitarista Dušan Antalík a basgitarista Ivan Válek v roku 1980 v Martine. Prvú známu zostavu tvorili okrem nich ešte spevák a hráč na klávesové nástroje Milan Dočekal a bubeník Ivan Marček. Medzi rokmi 1982 – 1984 však bola skupina neaktívna, keďže jej členovia museli odísť na povinnú vojenskú službu.
Prvý singel Beh vyšiel v roku 1985. V roku 1986 sa ku skupine pridal druhý hráč na klávesoch Bohuš Kantor. S ním natočila skupina single ako Na jednej lodi alebo Dievčatá zozadu. S producentom Julom Kinčekom začína Team pripravovať svoj debutový album.
Prvé albumy.
V roku 1988 prišiel do Teamu spevák Paľo Habera. Väčšinu materiálu na debutový album mal Team už nachystanú, sám Habera prispel piesňami "Máš moje číslo" a "List od Vincenta", ktorú pôvodne nahral so svojou predchádzajúcou skupinou "Avion". Najznámejším hitom z tohto albumu bola pieseň "Reklama na ticho". Album bol úspešný a skupina ho nahrala ešte raz v esperante, s čím im pomáhal nový manažér Stano Marček.
Na druhom albume Prichytený pri živote nahradil Ivana Marčeka "Erich Siegel". Známymi piesňami z tohto albumu sú "Prievan v peňaženke" a "Lietam v tom tiež". Siegel hral aj na ďalšom albume Team 3, z ktorého pochádza hit "Držím ti miesto". V tomto období prechádza skupina od Opusu k vydavateľstvu Tommü. Habera začiatkom 90. rokov začína popri Teame tiež svoju sólovú dráhu.
90. roky.
Na štvrtom albume sa už za bicie vrátil Marček. Album si produkuje skupina samostatne a nahráva sa v štúdiu, ktoré s pomocou Pavla Skýbu postavia Antalík a Dočekal. V roku 1993 vychádza album Team 5, na ktorom si v jednej piesni po prvýkrát sólovo zaspieval Dušan Antalík. V roku 1995 vyhlasuje Team ročnú pauzu.
Nový album Voľná zóna vyšiel v roku 1997. Bol to jediný album, na ktorom nespieval Habera, namiesto neho tu za mikrofónom stál Roman Révai okrem piesne Moc mladá, ktorú naspieval Anatlík. Išlo tiež o posledný album s Bohušom Kantorom. Na albume sa nepodieľali ani Milan Dočekal a Ivan Marček, za toho druhého tu hral Ďuso Petrus.
Návrat Haberu a súčasnosť.
V roku 1997 sa Habera do Teamu vrátil. Ďalší album 7edem vychádza o rok na to a pochádza z neho pieseň Krátke lásky. Ku skupine sa pridáva trvalý hosť Juraj Tatár (klávesy). Marček sa znovu vracia za bicie na albume Mám na teba chuť (2002). Okrem titulnej piesne je známou aj skladba Slovník cudzích snov. V roku 2003 natočila skupina koncertný album Live in Praha. Zatiaľ posledné dva albumy sú Team X a Team 11, vydané v rokoch 2004, respektíve 2007.
V decembri 2011 kapela oznámila na svojej internetovej stránke konanie rozlúčkového turné na rok 2012. Pavol Habera k tomu povedal: "Po takmer 30 rokoch od vzniku TEAMu chceme uzavrieť jednu mimoriadnu a úspešnú kapitolu našich hudobných životov a najlepší spôsob je zahrať našim fanúšikom a predviesť sa im v tom najlepšom svetle." Podľa oznamu sa malo turné skladať zo slovenskej a českej časti pričom česká časť mala názov Česká Pojišťovna Habera a Team final tour 2012. Česká Pojišťovna bola exkluzívnym partnerom českej časti turné. TEAM plánoval odohrať koncerty v šiestich slovenských a desiatich českých mestách. Kapelu na turné sprevádzala martinská formácia Horská Chata.
V máji 2014 zomrel bubeník Ivan Marček. Jeho náhradníkom je Marcel Buntaj.

</doc>
<doc id="193381" title="Schiller-Nationalmuseum" url="https://sk.wikipedia.org/wiki?curid=193381">
Schiller-Nationalmuseum

Schiller-Nationalmuseum je múzeum umiestnené v Marbachu (Nemecko) v scénickom parku, na vrchole kamennej planiny s výhľadom do údolia Neckar River. Mesto je rodiskom dramatika Friedricha Schillera, v tomto parku sa nachádza budova Štátneho Schillerovho múzea postavená v roku 1903 a Archív Nemeckej literatúry postavený v roku 1973. David Chipperfield Architects v novom modernom literárnom múzeu v Marbachu, v Nemecku skombinovali modernizmus a antiku s redukčným jasom.
Projekt novostavby.
Exteriér.
Investor, Nemecký literárny archív mal požiadavku, že potrebujú novú štruktúru prezentácie rukopisov a prvých vydaní kníh modernej éry Nemecka, s cieľom pritiahnuť širšiu verejnosť, nie len učencov a profesionálov. Múzeum modernej literatúry chcelo vytvoriť tretí diel unikátneho komplexu sústredeného v okolí národného Schillerovho múzea, neobarokovej budovy postavenej v roku 1903 Ludwigom Eisenlohrom a Carlom Weiglom na počesť Friedricha von Schillera vynikajúcej literárnej figúry. Samostatné výskumné a zbierkové centrum Nemeckého archívu, v štýle brutalistickej moderny bolo vystavané v roku 1973 na sever od Schillerovho múzea Jörgom Kiefnerom a Wolfgangom Lauberom. Celý komplex je umiestnený s prehľadom na Neckar River – romantický kraj, až na niektoré prvky priemyslu.
Priestor parku je nazvaný na počesť Friedricha Schillera - Schillerhohe, obsahuje ubytovanie pre bádateľov postavené v roku 1990 a mestskú sieň postavenú v roku 1950 pre Schillerove podujatia. Zlepenec pestrej architektúry bol ťažkým orieškom pre architektov, ktorí mu chceli dať jednotný štýl. Diskrétnosť sa na túto otázku ukázala ako najlepšia odpoveď. Obľúbené strohé múzeum v Marbachu v Nemecku, dospelo k čistote tvaru podriadením modernej a antickej architektúry. Je zaujímavé, že toto dielo venované k pozdvihnutiu Nemeckého kultúrneho dedičstva bolo navrhnuté britským architektom Davidom Chipperfieldom. 
Vsadením do topografie, múzeum prezrádza rozdielne úrovne závislé podľa miesta pozorovania. Využitie strmého svahu pozemku, terasy umožnili vytvorenie veľmi rozdielnych osobitých znakov, zatienený vstup na vrchole kopca je naproti National Schiller Museum s jeho nádvorím a parkom, viacero skupín presýtených priestorov je umiestnených naproti údoliu. Pavilón je v priestore umiestnený na najvyššej terase. Vstupný priestor je pozoruhodný. Návštevník prechádza otvorenou terasou prehliadajúc údolie, potom zdoláva sériu nízkych schodov k vstupu, cez obrovské drevené dvere. To je v okamihu sklonu keď budova naznačuje svoj pôvod – zmysel pre postup ďalej, s bohatou ale vyberanou škálou materiálov a tlmeným nasvietením zhora. 
Interiér.
Interiér múzea ukazuje v sebe pokles prostredníctvom loggie, vstupnej haly a schodiska, pripravujúce návštevníka na tmavú drevenú výstavnú galériu, osvetlenú len umelým osvetlením, ktoré odhaľuje krehkosť a citlivosť vystavených diel. Súčasne, každý z týchto environmentálne riadených priestorov je prirodzene osvetlený z chodby, vyvážujúce pohľady k upokojeniu, vytvoreného sveta textov a rukopisov so zeleným a malebným údolím na opačnej strane od okien.
Múzeum zobrazuje artefakty 20. storočia z archívu nemeckej literatúry, obzvlášť originálne rukopisy Franza Kafku. V budove sa nachádzajú diela nemeckých literárnych autorov 20. storočia, ako z východného, tak i západného Nemecka – kultúrne zjednotenie.
Je veľa vecí k vyzdvihnutiu na tejto budove – architektovo usmerňovanie a rozlišovanie vo výbere materiálov sa stalo znakom – ale je to predovšetkým v narábaní s obtiažnym celkom, ktorým táto stavba vyniká. Toto je budova ktorá je súčasne bohatá a zdržanlivá, tento trik Chipperfield vystihol rovnako dobre ako iný dnes pracujúci architekt svetového mena. Ale to je v narábaní s celkom, a tým táto budova vyniká. Chipperfield vytvoril budovu, ktorá už len svojim stvárnením vytvára minimálne polovicu zážitku z návštevy v návštevníkovi, ak nie je chrámom, potom má byť svätyňou pre dušu gramotného národa. Jasne definovaný materiálový koncept využívajúci materiály (čistý pohľadový betón, opieskovaný rekonštruovaný kameň s vápencovým spojivom, vápenec, drevo a sklo). Dodávajú pokojný a racionálny jazyk a zmyselnú fyzickú prítomnosť.
Ocenenia.
Budova vyhrala 1. miesto za excelentnú architektúru Royal Institute of British Architects – RIBA Stirling Prize 2007

</doc>
<doc id="193390" title="Death Note" url="https://sk.wikipedia.org/wiki?curid=193390">
Death Note

Death Note () je japonská manga napísaná Cugumi Óbou a ilustrovaná Takeši Obatou. Neskôr vzniklo aj rovnomenné anime. Manga aj anime sú už ukončené.
Príbeh.
Keď sa 17-ročný japonský študent Yagami Light jedného dňa vracal domov zo školy, úplnou náhodou našiel na zemi malý, nenápadný čierny zošit s jednoduchým nápisom. „Death Note“, Zápisník smrti. Stručné, ale až nebezpečne výstižné pomenovanie. Light vtedy totiž netušil, že sa mu do rúk dostala zbraň, nebezpečnejšia ako akýkoľvek ľudský vynález. Pretože práve tento zápisník bol majetkom shinigamiho (Boha smrti) Ryuuka, ktorý jeden zo svojich dvoch zápisníkov zhodil do ľudského sveta aby sa pobavil. A tak získal Light moc, schopnú zabiť akéhokoľvek človeka na celej Zemi ľubovolným spôsobom, iba s jediným obmedzením. Musel poznať tvár a meno obete. Mohol uzavrieť dohodu s Ryuukom, že za polovicu svojho života mu dá oči shinigamiho, a bude schopný vidieť meno človeka nad jeho hlavou a zostávajúci čas života, ale radšej sa spoliehal na svoj mozog a dohodu neuzavrel. Idealistický japonský študent sa rozhodol zápisník použiť na najušľachtilejší čin, aký ho práve napadol – vyčistiť svet od vrahov, násilníkov a podobnej hávede a urobiť tak nový, lepší pre život, v ktorom by neboli zločinci a zlo a aby ho všetci uctievali ako Boha. Tento skvelý plán sa mu však onedlho vymyká z rúk – ICPO (Medzinárodná policajná organizácia) začína mať podozrenie, že zločincov niekto zabíja. Ľudia ho začali prezývať Kira(zabiják)a stihli sa rozdeliť na dva tábory – tých, ktorí ho naozaj pokladali za Boha nového sveta a naopak tých, pre ktorých je len vražedným psychopatom túžiacim po ďalších úmrtiach. Do vyšetrovania sa onedlho zapája aj záhadný detektív „L“. Vtedy sa Light prvýkrát naozaj ukáže ako nespravodlivý vrah – začne totiž zabíjať všetkých ľudí, ktorí ho vyšetrujú. No na dvoch si netrúfne. Prvým je L, ktorého meno ani tvár nie sú známe a druhým... tým je nanešťastie jeho otec, veliteľ celého vyšetrovania. Raito sa však onedlho stane absolútne bezcitným a bez váhania zabije aj nevinnú ženu iba preto, že mala niečo spoločné s vyšetrovaním. Zabíjanie sa preňho stane drogou, kvôli ktorej už ani nespí. Sám pritom vôbec netuší, ako veľa toho L už o ňom vie – dá sa povedať, že každou sekundou zisťuje nové a presné detaily o Kirovi a je stále bližšie k finálnemu výsledku. 
Celá manga je podávaná z dvoch hlavných pohľadov – Lightove rozhovory so shinigamim Ryuukom a zisťovanie nových okolností z pohľadu L.

</doc>
<doc id="193400" title="Kemonomimi" url="https://sk.wikipedia.org/wiki?curid=193400">
Kemonomimi

Kemonomimi je pojem, ktorý v mangách a anime označuje ľudské postavy so zvieracími znakmi. Na rozdiel od kemono vyzerá kemonomimi ako človek so zvieracími znakmi, napríklad s ušami a chvostom. Často sú tieto zvieracie znaky časťou odevu postavy a môžu sa podľa vôle odložiť.
Mačky.
Nekomimi - zatiaľ čo japonské označenie je bezpohlavné, medzinárodné označenie rozlišuje medzi "catgirl" a "catboy". Kým mačacie dievčatá patria medzi najčastejšie sa vyskytujúce nielen v hentai žánri, mačací chlapci sa vyskytujú zreteľne menej, najčastejšie v súvislosti s bišónenmi.
a iné (zoznam catgirls a catboys).
Líšky.
Kitsunemimi sú vo forme zmenenej mačky.
Zajace.
Usagimimi (usamimi), tiež "bunnygirls", známe sú Playboy - dievčatá zajačiky. 
Psi.
Inumimi - pravé psie dievčatá "doggirls" sa vyskytujú vzácnejšie ako "catgirls". Napriek tomu je tu veľká rozmanitosť a psí chlapci "dogboys", sa vyskytujú hlavne v dielach orientovaných na dievčatá ako šódžo, šónen-ai a jaoi. 
Nielen zvieratá.
Najnovšie sa vyskytujú aj iné koncepty v ľudských formách, napr. Operačný systém, alebo napr. prehliadač (browser) ako Firefox alebo Internet Explorer.

</doc>
<doc id="193475" title="Základná umelecká škola v Banskej Bystrici" url="https://sk.wikipedia.org/wiki?curid=193475">
Základná umelecká škola v Banskej Bystrici

Základná umelecká škola Jána Cikkera (pôvodne Mestská hudobná škola, neskôr Ľudová škola umenia) v Banskej Bystrici sídli na Štefánikovom nábreží č.6. Budovu, v ktorej v minulosti bolo (pod rôznymi názvami) Gymnázium Andreja Sládkoviča navrhol František Eduard Bednárik v roku 1932 a bola postavená bola v roku 1934.
Charakteristika.
Objekt je dvojpodlažný s dispozičným dvojtraktom a pôdorysom v tvare písmena L. Umiestnenie učební je na juh a východ. Chodby sú orientované do nádvoria. V strede dispozície je široké dvojramenné schodisko. Pásy okien sú predelované typickými Bednárikovymi medziokennými stĺpikmi s kanelovaným keramickým obkladom. Vstup je zvýraznený dvoma názvami: "Vedou premáhaj hmotu a priestor" a "Umením okrášľuj život na zemi'

</doc>
<doc id="193590" title="Josef Marek (architekt)" url="https://sk.wikipedia.org/wiki?curid=193590">
Josef Marek (architekt)

Josef Marek (* 17. január 1889, Petrovice – † 17. január 1965, Brno) bol český architekt, významný predstaviteľ slovenskej medzivojnovej architektúry a urbanizmu. Svojou tvorbou prispel nielen k rozvoju stavebnej kultúry, ale aj k pokroku v oblasti urbanizmu, priestorového plávania a problematike stavby miest.
Život.
Štúdium.
Moravský rodák z Petrovíc absolvoval v roku 1909 vyššiu školu staviteľskú v Brne. V rokoch 1910 – 1912 praxoval v ateliéri Dušana Jurkoviča, po čom pokračoval v štúdiách architektúry v Prahe. Tie úspešne skončil v roku 1914.
Príchod na Slovensko.
Do architektonického života vstúpil Josef Marek ešte pred ukončením štúdií architektúry v Prahe. Na Slovensko prišiel už ako tridsaťročný,na podnet Dušana Jurkoviča. Mal za sebou nielen štúdiá architektúry, ale aj skúsenosti delostreleckého dôstojníka z prvej svetovej vojny. V roku 1919 sa stal referentom na vtedajšom ministerstve s plnou mocou pre správu Slovenska, vo vládnom komisariáte na ochranu pamiatok, ktorý viedol práve Jurkovič. Neskôr pôsobil na Referáte verejných prác. 
Architektonické začiatky.
Po roku 1922 viedol Josef Marek v Trnave projekčnú kanceláriu a vykonával stavebný dozor na stavbe robotníckej osady hutníckych závodov Coburg. Až po úspechu v súťaži na Evanjelický kostol, v roku 1923 v Trnave, sa osamostatnil a založil si vlastnú projektovú kanceláriu. V Trnave bohatej na mnohé sakrálne stavby vytvoril chrám jednoduchých avšak monumentálnych foriem, urbanisticky veľmi vhodne osadený, ktorého hlavné kvality spočívajú v progresívnom dispozičnom riešení.
Do obdobia Marekových začiatkov patria aj typy robotníckych usadlostí pre pohorelcov v Čataji a Breze pri Námestove a robotnícke domy pre železničiarov v Novom Meste nad Váhom, kde ešte badáme Jurkovičov vplyv. Aj tu môžeme sledovať pre Mareka charakteristické veľmi vhodné urbanistické riešenie, ktoré aj dnes vytvára veľmi dobré obytné prostredie.
Vrcholné obdobie v tvorbe.
V roku 1925 sa Marek vrátil do Bratislavy. Na základe súťažných návrhov projektuje pre vtedajšie ministerstvo verejných prác viaceré obytné domy pre štátnych zamestnancov a vojenských gážistov v Bratislave, Košiciach a Malackách. V tomto období dostáva Marek ocenenia za viaceré svoje stavby. Pozoruhodnými sú -Okresná nemocenská poisťovňa v Rožňave, ktorá predstavuje strohú puristickú architektúru s oknami delenými v strede jedinou horizontálou. Jednoznačný funkcionalistický charakter má ďalšia Marekova väčšia realizácia – Poštový a telegrafný úrad v Nitre z roku 1928. K takmer zabudnutým patrí návrh chirurgického pavilónu, jedálne a skleníkov bývalého Šrobárovho ústavu pre deti choré na TBC v Dolnom Smokovci.
Svoje znalosti uplatnil pri súťaži na zastavovaciu úpravu časti mesta v bloku Michalskej veže. Pri svojom riešení poukázal na svoje znalosti z oblasti pamiatok, ale aj na svoje urbanistické nadanie.
Za najznámejšie Marekove dielo považujeme tzv. obytný a obchodný blok družstva železničných zamestnancov Avion v Bratislave. Vo svojej dobe patril Avion k najlepšie riešeným a vybaveným obytným budovám na Slovensku.
Prechod k urbanizmu.
Napriek úspechom v oblasti architektonickej tvorby Marek postupne stále viac inklinoval k urbanizmu. Svoje mestotvorné úvahy podnecoval aj ďalším štúdiom národohospodárstva, sociológie a urbanizmu a priestorového plánovania. Bratislavská súťaž v roku 1930 bola dôležitým impulzom k jeho definitívnemu obratu k problematike stavby miest. Ako člen regulačnej komisie mesta sa podiela na tvorbe urbanistických zásad rozvoja Bratislavy v tridsiatych rokoch. V tomto období vypracoval takzvané základné a upravovacie plány pre obce Petržalka, Vrbové, Dolný Kubín a Kokava nad Rimavicou.
Zmena politického režimu a tvorba.
V období, keď bol na vrchole tvorivých síl, zasiahli do jeho života politické udalosti. Začiatkom 40-tych rokov nenachádza na Slovensku žiadnu odozvu.Stretáva sa s odmietnutím aj v tzv. Protektoráte. Marek síce ostal bývať na Slovensku, ale za prácou musel docestovávať do Linza a neskoršie do Viedne. Až v roku 1942 si našiel miesto u Dr.Ing. Antona Bugana v Bratislave. Túto ťažšiu životnú etapu mu vyriešilo až oslobodenie Československa Sovietskou armádou. Hneď v roku 1945 nastúpil do novozriadeného Štátneho plánovacieho a štatistického úradu, kde našiel plné uplatnenie v technickom, hospodárskom a priestorovom plánovaní povojnového Slovenska.
Krátko po odchode do dôchodku žil ešte v Bratislave. V roku 1962 sa sa vrátil do svojho rodiska. Jeho pozostalosť sa nachádza v Múzeu mesta Brna.

</doc>
<doc id="193613" title="CE.ZA.AR" url="https://sk.wikipedia.org/wiki?curid=193613">
CE.ZA.AR

CE.ZA.AR je cena Slovenskej komory architektov za architektúru. Prvý ročník bol otvorený v roku 2002. Popri Cene Dušana Jurkoviča, Cene ARCH je to ďalšia z významných architektonických cien na Slovensku. 
Štatút súťaže.
Predmetom súťaže je predstavenie architektonických diel verejnosti a informovanie o dianí na poli architektúry.
Súťaž je postavená na ochote a aktivite architektov oboznámiť verejnosť so svojimi dielami. Prvý ročník sa uskutočnil v roku 2002. Od roku 2005 je prihlásenie diel do súťaže bezplatné. Udeľuje sa za vynikajúci profesionálny výkon – zrealizované dielo architektonického umenia, ktoré významne prispieva k obohateniu hmotnej kultúry na Slovensku.
Cena má formu sochárskeho diela znázorňujúce symbol budovy a koncipovaná je ako priestorová geometrická kompozícia z rôzne opracovaných bronzových tyčových prvkov obdĺžnikového prierezu. Na sochárskom diele je nápis Slovenská komora architektov. Rozmery má 16 × 32 × 8 cm. Autorom sochárskeho diela je Doc. Akad. sochár Ján Hoffstädter. Súčasťou Ceny je diplom s uvedením podstatných údajov o ocenenom architektonickom diele a o jeho autorovi alebo o kolektíve autorov. Udeľuje sa každoročne pri príležitosti výročia vzniku Slovenskej komory architektov 1. júna alebo ustanovujúceho valného zhromaždenia Komory 10. októbra. 
Cena (nie vždy sa ju podarilo udeliť) sa udeľuje v kategóriách:
Je možné cenu v určitej kategórii aj neudeliť, ak po vyradení návrhov, ktoré nesplnili určené podmienky účasti alebo kvality, zostane menej ako šesť návrhov. Uchádzači o cenu musia byť v čase podávania návrhu členovia Komory alebo ak ide o kolektív, tak aspoň jeho vedúci, poprípade väčšina autorského kolektívu. Architektonické dielo môže byť navrhnuté na cenu, ak nie je staršie ako dva kalendárne roky pre rokom udelenia ceny. V roku 2002 bolo možné prihlásiť diela od roku 1992.
Návrhy musia obsahovať :
O udelení Ceny vo všetkých kategóriách rozhoduje sedemčlenná porota zložená z domácich a zahraničných architektov. Jej zloženie zostavuje každoročne najneskôr tri mesiace pred termínom slávnostného zhromaždenia predstavenstvo. Porota najprv posúdi podané návrhy, či splnili vyhlásené podmienky. Zostávajúce návrhy porota posudzuje v dvoch kolách. 
V prvom kole posudzovania návrhov porota vyberie z každej kategórie na ocenenie tri, ktoré najviac zodpovedajú požiadavkám na kvalitu diela. O každom z nich sa vyhotoví odborný posudok. Ďalej postupujú do druhého kola. Tieto návrhy možno zverejniť a vystaviť ako diela nominované na cenu ešte pred odovzdávaním ceny. V druhom kole porota z postúpených návrhov určí tajným hlasovaním v každej kategórii jedno dielo, ktorému sa udelí cena.
Výsledok rozhodnutia poroty v druhom kole posudzovania návrhov v každej kategórii sa zalepí do obálky a zapečatí. Otvoriť obálku možno až pri vyhlasovaní ceny v jednotlivých kategóriách. Cena vo všetkých kategóriách sa odovzdáva na slávnostnom zhromaždení. Tento štatút nadobudol účinnosť 1. marca 2002. Zmena štatútu z 5. novembra 2002 nadobudla účinnosť 1. decembra 2002. Zmena štatútu z 3. februára 2005 nadobudla účinnosť 15. februára 2005.

</doc>
<doc id="193617" title="Rüştü Reçber" url="https://sk.wikipedia.org/wiki?curid=193617">
Rüştü Reçber

Rüştü Reçber (* 10. máj 1973, Korkuteli, Antalya, Turecko) je bývalý turecký futbalový brankár. Zúčastnil sa majstrovstiev sveta 2002 v Japonsku a Južnej Kórei. FIFA ho menovala najlepším brankárom sveta v roku 2003. Pelé ho roku 2004 zaradil medzi 125 najlepších žijúcich futbalistov.
Reprezentačná kariéra.
V A-tíme Turecka debutoval 12. októbra 1994 v kvalifikačnom zápase v Istanbule proti týmu Islandu (výhra 5:0).
Zúčastnil sa EURA 1996 v Anglicku, EURA 2000 v Holandsku a Belgicku a MS 2002 v Japonsku a Južnej Kórei (zisk bronzovej medaile), Konfederačného pohára FIFA 2003 vo Francúzsku a EURA 2008 v Rakúsku a Švajčiarsku (zisk bronzovej medaile).
So 120 odchytanými zápasmi je rekordmanom v počte štartov za turecký národný tým, k poslednému zápasu nastúpil 26. mája 2012 proti Fínsku (prehra 2:3).

</doc>
<doc id="193635" title="Prielom (sedlo)" url="https://sk.wikipedia.org/wiki?curid=193635">
Prielom (sedlo)

Prielom (, , ) je významné sedlo v hlavnom hrebeni Vysokých Tatier. Je to úzka hlboká štrbina medzi Východnou Vysokou, presnejšie Východnou a Divou vežou, presnejšie Vežou nad Prielomom. Prielom je dôležitým priechodom medzi Veľkou Studenou dolinou a Bielovodskou dolinou.
Názov.
Charakteristická úzka štrbina bola pomenovaná podľa prelomeného výzoru. Podobný význam má v nemčine (vrúbok) a v maďarčine Rovátka (malý zárez, vrúbok). Poliaci prevzali názov z maďarčiny.
Prví návštevníci.
Už v 19. storočí ju využívali prví turisti. Avšak prvú písomnú zmienku o prechode cez toto sedlo zanechal Karl Kalchbrenner, ktorý s dvoma turistami a dvoma horskými vodcami prešiel cez sedlo v roku 1864. V zime 11. mája 1911 prešli cez sedlo Lajos K. Horn a Jenő Serényia. V roku 1913 dvaja poľskí lyžiari.
Chodník do sedla.
Vybudoval ho v roku 1912 Uhorský karpatský spolok a jeho kežmarská sekcia. Zo strany Bielovodskej doliny bol vybudovaný o niečo neskôr, lebo javorinský knieža Christian Hohenlohe, dlho nechcel pripustiť, aby sa na jeho území, ktorým bola aj Bielovodská dolina, rozvíjal cestovný ruch. Výstavby zrealizoval až Klub československých turistov v 30. rokoch 20. storočia. Na exponovaných miestach boli upevnené reťaze.
Turistika.
Do sedla vedie značka z Tatranskej Lomnice, resp. Starého Smokovca na Lysú Poľanu. Trasa od Zamrznutého plesa je technicky náročnejšia po stúpačkách a reťaziach.
Zo sedla Prielom nevedie turistický značkovaný chodník priamo na Východnú Vysokú; túto trasu možno absolvovať iba s horským vodcom. Pomerne ľahko možno vystúpiť na Východnú Vysokú z Prielomu zídením po modrej značke na severnú stranu z hlavného hrebeňa k rázcestiu so zelenou značkou nad Zamrznutým plesom, odtiaľ po zelenej značke vystúpať do sedla Poľský hrebeň a ďalej vystúpiť po značke na Východnú Vysokú.

</doc>
<doc id="193649" title="Turzovská vrchovina" url="https://sk.wikipedia.org/wiki?curid=193649">
Turzovská vrchovina

Turzovská vrchovina je pohorie na severozápade Slovenska a geomorfologický celok Západných Beskýd s celkovou rozlohou 211 km².
Polohopis.
Rozprestiera sa severne od údolia Kysuce až po štátnu hranicu s Českom. Na severe susedia Moravsko-sliezske Beskydy, južným smerom nadväzujú Javorníky a na juhovýchode sa Turzovskej vrchoviny krátkym úsekom na území Čadce dotýka Kysucká vrchovina. Východným smerom ležia Kysucké Beskydy a Jablunkovské medzihorie.
Najvyšším vrchom je Beskydok (). 
V dolinách tohto pohoria je roztrúsené, pre Kysuce typické kopaničiarske osídlenie. V oblasti sa nachádza chránená PR Klokočovské skálie, NPR Malý Polom, PR Veľký Polom a PR Polková.
Delenie.
Turzovská vrchovina sa delí na 4 podcelky:

</doc>
<doc id="193654" title="Vila Jaroň" url="https://sk.wikipedia.org/wiki?curid=193654">
Vila Jaroň

Vila Jaroň je vila na Uhrovej ulici 4 v Bratislave.
V dvadsiatych a tridsiatych rokoch 20. storočia sa vo väčších mestách na Slovensku objavuje aj výstavba funkcionalistických víl. Tú sem priniesla najmä vrstva českých štátnych úradníkov, ktorá sa na Slovensku usídlila na začiatku Československej republiky. Dnes sú takéto vily výborným obrazom myslenia, o vzoroch, ktoré ich formovali a o pohnútkach stavebníkov, čo si ich objednávali. Vnútri týchto kedysi luxusných stavieb sa skrýval obrat, ktorým prešla vtedajšia architektúra. 
Medzi tieto vily je možné zaradiť aj samotnú Vilu Jaroň. Je označovaná ako jedna z najexpresívnejších moderných víl Slovenska. Bola postavená podľa projektu Aloisa Balána (18911960) a Jiřího Grossmana (18921957), pričom tu bol uplatnený najmä racionalizmus druhého architekta z dvojice. Investorom tohto projektu bol riaditeľ vydavateľstva Slovenská grafia, inžinier Karol Jaroň. Dokončili ju v roku 1930 a nachádza sa na Uhrovej ulici 4 v Bratislave. 
Táto vila má nezameniteľný tvar strmej pultovej strechy. Postavili ju na južnom svahu v záhradnej časti mesta, ktorá v tom čase ešte nemala definovanú budúcu podobu. Architekti si uvedomovali význam novostavby v novom prostredí a dom navrhli s očakávaím, že sa stane koncepčnou predlohou ďalšej výstavby. 
Spodná časť vily je odľahčená piliermi. Dva navzájom posunuté hranoly, ktoré tvoria objem vily, boli zo severnej strany strmo zrezané a tvorili tak osobitú prevýšenú figúru. Priestorové usporiadanie obytných miestností je limitované týmto zrezaním. Fasády sú význačné aj svojimi strohými oknami priemyselného vzhľadu.
V rámci členitého pôdorysu rozvrhli racionálnu pragmatickú dispozíciu s miestnosťami rozloženými v závislosti od svetových strán. Každé z troch obytných podlaží má kontakt s okolitou prírodou. Na prízemí je zimná záhrada, na horných poschodiach terasy. Kontrastom k otvorenosti stavby smerom na juh a východ bola mohutná šikmá plocha spomínanej pultovej strechy, ktorá tvorila ochranný štít pred studeným vetrom a dažďom zo severu. 
Čo sa týka predstavy o bývaní vo vile, nachádzame tu spojenie troch hlavných priestorov domu. V tomto prípade ide o obývaciu časť, jedáleň a verandu. Na poschodí je pracovňa a spálňa s veľkou terasou. Na najvyššom podlaží sa nachádza hosťovská izba. 
Tento tvarovo efektný objekt sa stal v zahraničí najpublikovanejším dielom slovenskej vilovej architektúry z čias funkcionalizmu. 
Vila predstavovala v slovenskom prostredí ojedinelý príklad expresívnej funkcionalistickej estetiky. Neskôr však zrezanú severnú stranu dostavali a dom dostal podobu konvenčnej stavby. Dnes je preto vila už nanešťastie znehodnotená prestavbou.

</doc>
<doc id="193709" title="Halucinogén" url="https://sk.wikipedia.org/wiki?curid=193709">
Halucinogén

Halucinogén je látka, droga, ktorej požitie pôsobí zmeny vnímania, myslenia, emócií a vedomia.
Halucinogény sú skupinou psychoaktívnych látok, deliacich sa do troch kategórií: psychedeliká, disociačné drogy a delirogény. Alternatívny názov je "fantastiká". Pôsobia zmeny vnímania, myslenia, emócií a vedomia. Na rozdiel od ostatných psychoaktívnych drôg ako sú stimulanty a opiáty, pôsobiace na bežné oblasti mysli, skúsenosti po týchto látkach pripomínajú stav transu, meditácie a snov. Halucinogény môžu byť obsiahnuté v rastlinách, hubách a môžu byť vyrobené aj synteticky v laboratóriu.
Tieto látky majú dlhú históriu užitia v lekárstve a náboženstve po celom svete. Užívané v šamanistických metódach liečenia a veštenia, iniciačných rituáloch a náboženských rituáloch hnutí ako sú Native American Church a Santo Daime.
Približne od polovice 20. storočia sa halucinogény stali objektom širokého záujmu v západnom svete. Skúmali sa s cieľom liečby depresií, posttraumatických stresových porúch, obsedantne kompulzívnych porúch, alkoholizmu, závislosti na opiátoch a bolestí hlavy a iných nemocí. Existovali tiež málo úspešné pokusy na použití ako pomôcky pri výsluchoch
Halucinogény sú využívané tiež ako prostriedok k získaní náboženských skúseností, zvýšenia kreativity, osobnému rozvoju a „rozšíreniu mysle“. Užívanie psychedelických látok bolo jedným z hlavných prvkov proti-kultúry 60. liet, kedy boli spájané s rôznymi politickými tendenciami, atmosférou rebelantstva a medzigeneračnými spormi.
Psychedeliká.
Slovo psychedelický (z gréckeho "psyché", duša, mysl + "delos", manifest, zjavnosť) je vytvorené s cieľom ukázania myšlienky, že tieto látky zjavujú skryté, ale reálne aspekty mysle. Užíva sa pre myseľ meniace látky ako LSD, psilocybin, DMT, 2C-B, meskalín a DOM. Hlavnými prírodnými zdrojmi sú psilocybinové huby, ayahuasca, peyotl, kaktus San Pedro, semená niektorých rastlín z čeľade pupencovité a havajská lesná ruža.
Vedú sa mnohé diskusie nielen o prirodzenosti a účinkoch, ale aj o ich efektoch. Jedna prominentná teória, prvýkrát publikovaná v knihe Aldouse Huxleyho Dvere vnímania, používa termín „redukčné vlny“. Z toho pohľadu tieto látky blokujú "filtračné" mechanizmy mozgu; tento efekt je nazývaný ako "expanzia mysli" a "rozšírené vedomie". Mnohé drogy, ako sú konope a extáza, ktoré (predovšetkým vo vysokých dávkach) je možné klasifikovať ako psychedelické, predsa nie sú považované za pravé psychedeliká, lebo ich ďalšie efekty bývajú podobné účinkom sedatív, okrem toho nepôsobia na sérotonínové receptory. Pravé psychedeliká pomáhajú liečiť závislosti s veľmi vysokou úspešnosťou až do 90%, depresie a zbaviť sa predsudkov (pomáhajú vytvoriť nové nervové spojenia). Ľudovo povedané aj jeden trip môže človeku zmeniť vnímanie sveta.
Psychedelické efekty sa môžu zmeniť podľa dávkovania aj prostredia. Môžu pôsobiť vo veľmi nízkych dávkach (LSD) ako aj pomerne veľkých (meskalín). Niektoré, ako sluchový halucinogén DIPT môžu pôsobiť na jediný zmysel, iné pôsobia všeobecne. Niektoré sú vhodnejší pre samotárske skúsenosti, iné zvyšujú empatiu. Mnohé psychedeliká (LSD, meskalín, psilocibyn a iné) nie sú toxické, preto nie je možné sa nimi predávkovať.
Disociačné drogy.
Disociačné drogy redukujú (alebo blokujú) signály vedomia iným oblastiam mozgu, predovšetkým fyzické vnímanie. Spôsobujú predovšetkým zmyslovú depriváciu, halucinácie a snívaní podobné stavy. Riadia sa pomedzi nich predovšetkým PCP (anjelský prach), ketamín, muscimol (muchotrávka červená), oxid dusný a dextromethorphan (aktívna látka v mnohých sirupoch od kašľa).
Delirogény.
Delirogény sú špeciálna trieda disociačných látok, ktoré pôsobia antagonisticky na acetylcholínové receptory. Niekedy sú nazývané ako „pravé halucinogény“, pretože pôsobia na bežné vnímanie. Niektoré stavy pripomínajú lucidné snívanie. Medzi delirogény patria ľuľkovec zlomocný, mandragora, blen čierny, durman a vo vysokých dávkach niektoré farmaceutické drogy. Oproti klasickým psychedelikám (pôsobiacich ako agonista 5-HT2A receptora), ktoré sú považované za relatívne bezpečné, sú tieto "pravé halucinogény" rádovo nebezpečnejšie a smrteľná dávka pre človeka je veľmi nízka.

</doc>
<doc id="193804" title="Viktor Uhliarik" url="https://sk.wikipedia.org/wiki?curid=193804">
Viktor Uhliarik

Viktor Uhliarik (* 17. november 1922, Rajecká Lesná – † 16. jún 2007, Masaya, Nikaragua) bol významný slovenský architekt 20. storočia. 
Architektúru študoval na Slovenskej vysokej škole technickej v Bratislave. Pôsobil v bratislavskom Zdravoprojekte, kde bol od roku 1966 riaditeľom. 
V spolupráci s Jozefom Schusterom navrhol viacero liečebných domov a zdravotníckych zariadení. Roku 1972 získali Cenu Dušana Jurkoviča za stavbu liečebného domu Balnea Grand a Balnea Splendid v Piešťanoch.

</doc>
<doc id="193853" title="Christian Ludwig" url="https://sk.wikipedia.org/wiki?curid=193853">
Christian Ludwig

Christian Ludwig (* 26. marec 1901, Bratislava – † 9. február 1967, Linz) bol významný predstaviteľ slovenskej medzivojnovej architektúry. Ludwigove stavby, ktoré sa radia k vrcholným dielam funkcionalizmu na Slovensku, sú dôležitou súčasťou architektonického obrazu Bratislavy.
Životopisné dáta.
Pochádzal so starej evanjelickej rodiny, manželstvo rodičov však bolo zmiešané - matka Aurora bola katolíčka. Otec Christian Karl bol v tom čase obchodník s vínom (v matrike "borkereskedő").
Architektúru absolvoval v Mníchove roku 1925. Potom až do roku 1928 pôsobil v bratislavskom ateliéri Wimmer-Szonyi. Od roku 1928 pôsobil ako samostatný architekt v úzkej spolupráci s Augustínom Danielisom.
V roku 1945 aj s rodinou odišiel do Rakúska, kde sa usadil v Linzi. Tam si otvoril vlastnú projekčnú kanceláriu, kde pracoval na významných projektoch vodných diel či priemyselných areálov. Do rodného mesta sa už nevrátil. 
Takmer štyridsať rokov po smrti (v roku 2004) boli jeho telesné ostatky prevezené do Bratislavy a uložené do rodinnej krypty (vedľa svojej manželky a rodičov) na Cintoríne pri Kozej bráne.
Charakteristika diela.
Dielo Christiana Ludwiga je príkladom osobitej interpretácie modernej architektúry; nikdy neopustil overené tradičné hodnoty. Architektúra v jeho chápaní a cítení nebola technickým, ale najmä umeleckým dielom. Zakotvenosť v tradícii sa vzťahovala najmä k tvorbe obytných domov, ktoré svojou kompaktnou hmotou so strmou sedlovou strechou, uzatvorenou dispozíciou a symbolikou stelesňovali romantické predstavy o útulnom domove okolo rodinného kozuba.
Dielo.
Dvadsiate a tridsiate roky sú jeho najvýznamnejším obdobím, keď v Bratislave navrhol desiatky obytných a obchodných domov.
Jeho dielo má však aj iné rozmery obchodný a obytný dom Rudolfa Manderlu (1935), ktorý stojí na Námestí SNP bol prvou výškovou budovou na Slovensku. Jej výstavbu inicioval bratislavský podnikateľ Rudolf Manderla po svojom návrate z USA. Konštrukčne je vežiak železobetónovým skeletom. Po piate poschodie je osemosový, vyššie (až po desiate poschodie) štvorosový. V prízemí dom vytvára moderný variant podpalubia a zakrivenú pasáž so vstupmi do menších prevádzok.
Na obchodnom dome Brouk a Babka - dnešný Dunaj (1936), Ludwig progresívne aplikoval železobetónový skelet s voľným pôdorysom a súvislým pásom presklenení. Objekt sa radí k špičkovým dielam funkcionalizmu na Slovensku ako aj k osobitnému vrcholu Ch. Ludwiga.
Nachádza sa v kompaktnej zástavbe na námestí SNP v Bratislave, ktoré v tom čase prežívalo stavebnú konjuktúru.
Rovnako známou stavbou sa stal aj polyfunkčný objekt známy ako Café Regina (1937) na Hurbanovom námestí v Bratislave. Dom bol navrhnutý ako polyfunkčný s ordináciami lekárov, bytmi, kaviarňou a predajnými plochami. V období svojho vzniku dom zavŕšil výstavbu pásu novostavieb na obvode historického jadra mesta. Dnes tvorí spolu so susednými objektmi a protiľahlým Baťom, komplex modernej architektúry z polovice 20. storočia.
Rozľahlá budova v dolnej časti ulice, známa reliéfnymi portrétmi významných predstaviteľov evanjelickej cirkvi na priečelí (od sochára Alojza Rigeleho), vznikla podľa Ludwigovho projektu (v spoupráci s architektom Augustínom Danielisom) v rokoch 1931 - 1932.
Zhrnutie.
V dejinách architektúry na Slovensku je len málo osobností, ktoré dokázali tak obratne spojiť modernu s konzervativizmom ako Christian Ludwig. Snáď, preto, že nebol ortodoxným zástancom ani jednej z metód, ho historici sústavne prehliadali. Napriek tomu, že výrazne zmenil tvar Bratislavy, zostal stáť v tieni častejšie citovaných architektov s jednostranne modernistickou orientáciou.

</doc>
<doc id="193888" title="Dom Kráter" url="https://sk.wikipedia.org/wiki?curid=193888">
Dom Kráter

Dom Kráter je dom v Bratislave na ulici Vysoká 15. Postavený bol v druhej polovici 90. rokov 20.storočia.
Autor a realizácia.
Roman Hájek, spolupráca Andrej Alexy, projekt 1995, realizácia 1997, Bratislava
Filozofia budovy.
"V urbanistickej rovine vychádza z potreby vytvoriť kontinuálne mestské prostredie zodpovedajúce centrálnej polohe územia hlavného mesta a kvalite adekvátnej začiatku 21.storočia v kontexte dizajnu súčasnej doby. Odumierajúce nefunkčné štruktúry sídelného útvaru prirodzene nahradzuje nová hodnota pri rešpektovaní pôvodnej parcelácie ako odkazu na historické genius loci daného prostredia. Vnútroblokový priestor kvalitatívne preverený históriou dostáva novú formu ako odozvu živej súčasti organizmu mesta.
V rovine architektúry jednoduchosť, otvorenosť, čistota tvarov dráždia, iritujú, poburujú i vyzývajú na konverzáciu, dialóg. Architektúra, o ktorej sa nehovorí, nežije a mesto, ktoré nekomunikuje svojou architektúrou, len živorí. Preto sme komunikáciu povýšili na nosný motív celej budovy. Základným predpokladom úspešnej komunikácie je otvorenosť a pravdivosť. Za pomoci odhaľovania podstaty fungovania vecí, v priznávaní materiálov, konštrukčnej tektoniky ako aj technických zariadení a ich povýšenia na skulpturálny prvok.
V polohe interiéru ľudský až intímny rozmer v časti administratívno-privátneho prostredia s výhľadom na systém zelených striech a žijúceho tria s ich funkčným využitím plynule prechádza do expresívneho až výbušného priestoru kaviarne a nočného PUB-u. Interiér je komponovaný v systéme navzájom súvisiacich a prelínajúcich sa priestorov, ktoré sa otvárajú horizontálne a vertikálne. V tomto priestorovom usporiadaní sa návštevník stáva neoddeliteľnou súčasťou architektúry, dynamizuje ju pri zachovaní slobodnej vôle rozhodnúť sa, či bude divákom alebo exponátom."
"Hájek R., Alexy A., Projekt 03/1999"
Čo to o budove.
Kráter na jednej strane predstavuje posun v myslení vo vzťahu k historickému prostrediu, na druhej strane ukazuje ako v súčasnosti môže vyzerať interiér, súčasne vypovedá o generačných pocitoch i architektonickej diskusii. Okrem kaviarne a PUB-u určeného na diskotéky a koncerty súčasnej hudby, sa tu nachádzajú kancelárie a na najvyššom podlaží je byt. Od roku jesene 2006 slúži aj ako gay klub.
Urbanistické riešenie.
Objekt stojí v rôznorodej štruktúre bývalej mestskej periférie s reliktmi tradičnej vinohradníckej zástavby v Bratislave na Vysokej 15. Zachováva pôvodnú parceláciu (dĺžka parcely 36m, šírka čelnej fasády 8,5m a vnútrobloku 18m), forma je ale moderná a jednoduchá.
Architektonické riešenie.
Fasáda domu je členená na dve časti. Jednou je betónový skelet s veľkými funkcionalistickými oknami pripomínajúcimi výklady. Taká betónová fasáda bola v Bratislave použitá prvýkrát. Druhá časť otáčajúca sa do historickej časti ulice nadväzuje na susedný objekt a je horizontálne členená dreveným obkladom a pásovými oknami. Celá stavba sa drží pravidelnej rytmiky. Štvorcový raster na fasáde postupuje ďalej do hĺbky objektu.
Rovnaký kánon určuje tvary priestoru i interiérovej výbavy. Relatívne malá vstupná hala symbolizuje akýsi dialóg medzi exteriérom a interiérom budovy.
V dvoch podzemných podlažiach je situovaný PUB. V úrovni prízemia sa priamo z haly prechádza do Art kaviarne, v ktorej sa usporadúvajú výstavy výtvarného umenia. Priestor kaviarne je spojený s PUB-om otvorením stropu, pričom toto priestorové prepojenie prechádza plynule cez obe suterénne podlažia. Otvorením, resp. prepojením týchto priestorov vznikol ústredný motív objektu, z ktorého v prenesenom význame sa vyvodil aj názov klubu, dnes už aj celého domu - Kráter.
Cez tri podlažia prehĺbeného priestoru sa tiahne široký pás červeného náteru. V najvyššej úrovni je priestor preložený len subtílnou lávkou. Vo vnútri dominujú zábradlia z brúseného nerezu, rúry vzduchotechniky a neóny vytvárajúce modrú ilumináciu. Veľa svetlého dreva, z ktorého sú vyrobené lavice, stoly a stoličky tento chladný betónovo-železný kráter otepľujú a poľudšťujú ho.
Druhé, tretie a štvrté podlažia slúžia ako administratívne priestory, výťahom a schodiskom prístupné zo vstupnej haly. V poslednom podlaží sa nachádza mezonetový byt s terasami.
Ďalším určujúcim faktorom vplývajúcim na dispozičné a hmotové riešenie bolo zabezpečiť dostatok denného osvetlenia v husto zastavanej štruktúre. Tento problém vyriešilo vytvorenie vnútroblokového átria. Svetlotechnické požiadavky priamo vplývali na formovanie architektonického výrazu členením hmôt a priestorov do sústavy zelených terás a pavlačí v rôznych úrovniach. Vznikli tak intímne a originálne vnútroblokové priestory.
Riešenie fasády celého vnútrobloku korešponduje s ideou uličnej fasády použitím veľkých francúzskych okien a čistou plochou omietky bielej farby.
Ocenenia.
Kráter sa stal prvým laureátom ceny ARCH v r.1998

</doc>
<doc id="193943" title="Vila Pfeffer" url="https://sk.wikipedia.org/wiki?curid=193943">
Vila Pfeffer

Vila Pfeffer (tiež "Vila Schwadron") je unikátna stavba umiestnená vo vilovej štvrti pod bratislavským Slavínom. Považuje sa za jedno z najvýznamnejších diel funkcionalisticky orientovaného architekta Fridricha Weinwurma a jeho ateliérového kolegu Ignáca Vécseia. Z hľadiska architektonických kvalít vilu Pfeffer mnohí odborníci prirovnávajú k slávnej brnianskej Vile Tugendhat od Miesa van der Rohe.
Filozofia.
 "„Vecnosť, ktorú v rámci dnešnej tvorby sledujeme, nám krok za krokom dokazuje myšlienkový pochod – vytvárať prvky &lt;br&gt;
 (či už ide o dvere, osvetľovacie telesá, podlahy, steny, nábytok alebo samotný dom), ktoré by na každého pôsobili rovnako &lt;br&gt; 
 vecne, prakticky a samozrejme aj esteticky.“" Fridrich Weinwurm, 1921
Projekt vily pre riaditeľa cukrovaru Sládkovičovo – Oskara Pfeffera vznikol v roku 1935. Weinwurm sa pri návrhu snažil o naplnenie svojej filozofie "strohej bielej krásy". Bol presvedčený o tom, že „namiesto krásy domu v malomeštiackom zmysle plnom predsudkov nastupuje teraz na dome i v ňom nový typ krásy, ktorý podmieňuje fungovanie vnútornej prevádzky“1 . 
A práve vnútornej prevádzke a dispozícii prispôsobil umiestnenie okenných otvorov, tvarovanie hmoty i pôdorysné riešenie, ktoré je voľné. Tak navonok výrazovo čistý a strohý architektonický útvar nadobúda rastlú formu a je v súlade so strmším terénom, do ktorého je osadený.
Architektonická dispozícia.
Dom je dvojpodlažný, dôsledne členený podľa „funkčných skupín do akýchsi celkov, od seba vzdialených“2 . Horné podlažie je poňaté ako hlavné a slúži prevažne bývaniu majiteľa, spodné podlažie obsahuje priestory spojené s prevádzkou domu. V pôdorysnom riešení je vnímateľný „voľný funkcionalistický pôdorys – "plynúci priestor"“2 , ktorý je kombinovaný s pravouhlými stenami, vymedzujúcimi súkromné priestory jednotlivých členov rodiny. 
Hlavné vstupné podlažie pozostáva z troch samostatne prístupných úsekov. 
V južnej časti, orientovanej do záhrady, autor situoval dennú zónu s navzájom prepojenými miestnosťami, na východ orientoval rodičovskú a detské spálne. Sever bol určený pre služobníctvo a hospodársku prevádzku. Tieto tri úseky obklopovali z troch strán malý dvor. Strešnú terasu – vybavenú sprchou – sprístupňovalo schodisko z predsiene.
Dolné podlažie obsahovalo byt domovníka, byt pre šoféra, garáž a ďalšie hospodárske priestory. Zaujímavosťou bola tmavá komora na vyvolávanie fotografií. Prepojenie medzi podlažiami sa realizovalo schodiskovým ramenom so samostatným vstupom.
Východná časť domu je na stĺpoch zdvihnutá nad terén, čím vzniká v úrovni spodného podlažia príjemná prekrytá terasa.
Vo vzťahu k ulici je dom obrátený „chrbtom“ a hlavnú fasádu s veľkými okennými otvormi obytných miestností orientoval architekt do záhrady, čím zabezpečil súkromie obyvateľov.
Konštrukčné riešenie.
Z konštrukčného hľadiska je vila kombináciou železobetónového nosného skeletu a tehlového muriva. Vertikálne nosné prvky stavby charakterizujú vnútorný priestor ako dispozičný a konštrukčný dvojtrakt. Použitý stĺpový nosný systém konštrukcie podporuje myšlienku plynúceho otvoreného priestoru. Veľké ústredné miestnosti sú navzájom prepojené a plynutie priestoru je ešte zdôraznené obrovským oknom v jedálni a pásovými oknami v centrálnom obytnom priestore.
Interiérové riešenie.
Riešením interiéru vily Pfeffer bol poverený viedenský architekt Ernst Schwadron. (odtiaľ pochádza aj alternatívne pomenovanie stavby – "Vila Schwadron"). V interiéri boli použité hodnotné materiály. Interiér nemal charakter podobný exteriérovému stvárneniu domu, nepôsobil tak stroho.
Podobne, ako aj u iných Weinwurmovych diel, aj tu je súhrn exteriérových znakov stavby (strohosť, jednoduchosť, a bezozdobná triezvosť „bielobou“3 svietiacich fasád) postavený do zásadného kontrastu so živším interiérovým prejavom (použitie exkluzívnych materiálov).
Dnešný stav.
V čase svojho vzniku patrila vila Oskara Pfeffera medzi najluxusnejšie v Bratislave. Do dnešných čias sa však v pôvodnom stave nezachovala. V sedemdesiatych rokoch minulého storočia bola táto funkcionalistická stavba prestavaná bez zreteľa na výnimočnosť jej architektonických hodnôt. Dispozičné riešenie bolo upravené pre potreby administratívy a ani vonkajší vzhľad neostal nedotknutý. Boli pozmenené viaceré dverné a okenné otvory a dnešná budova iba torzovito pripomína slávnu budovu zo starých fotografií.
V súčasnosti slúži budova ministerstvu vnútra SR a je v nej umiestnené bratislavské Prezídium Policajného zboru pre Úrad boja proti korupcii.

</doc>
<doc id="193977" title="Ľudovít Oelschläger" url="https://sk.wikipedia.org/wiki?curid=193977">
Ľudovít Oelschläger

Ľudovít Oelschläger (resp. "Ludwig/Lajos Oelschläger", neskôr známy pod menom Lajos Őry (); (* 5. marec 1896, Košice – † 1. september 1984, Miškovec, Maďarsko) bol maďarský architekt, v medzivojnovom období žijúci na Slovensku. Narodil sa v Košiciach, kde aj do roku 1938 pôsobil. Košice boli svojou kultúrno–spoločenskou klímou veľmi blízke Budapešti, kde Oelschläger študoval. Už v prvých fázach jeho tvorby sa spoza štylizovanej tradicionality postupne vynára puristicky jednoduché pozadie. Bolo to spôsobené jednak vplyvom budapeštianskeho štúdia, ako aj vnímaním expresívnych nemeckých podnetov. Ľudovítovi Oelschlägerovi, ako jednému z mála architektov na Slovensku, vyšla začiatkom tridsiatych rokov útla monografia venovaná jeho práci. V nemčine ju v roku 1932 vydal bratislavský vydavateľ Otto Waldes. Po roku 1945 mu ako Maďarovi zhabali majetok a bol presídlený do Maďarska. Zvyšok života prežil v Miškovci, kde v roku 1984 aj zomrel.
Tvorba.
Židovská synagóga a škola, Košice.
Medzi Oelschlägerovymi prácami vyniká komplex synagógy a školy v Košiciach (1926 až 1935, Puškinova 3), na ktorom vidieť reprezentačnejší a viac do histórie obrátený variant jeho členenia priečelí. Arkáda s jednoducho obrubenými piliermi tu stráca tradičný vzhľad a oveľa viac pôsobí ako abstraktný rytmus zvislých línii. Atiku lemujú členité lastovičie chvosty - motív neklamne prevzatý z východoslovenskej renesancie.
Ortodoxná synagóga spolu so školou a rituálnym kúpeľom tvorili pôvodne uzavretý areál. Napriek tomu, že projekty jednotlivých budov vznikli súčasne, synagógu postavili skôr než školu. Ešte v roku 1932, keď vyšla publikácia o architektovi Oelschlägerovi, škola nestála. Projekt nesie charakteristické znaky ranej tvorby architekta, kde sa akási rondokubistická štylizácia spája s motívmi historickej, v tomto prípade renesančnej architektúry. Synagóga je založená na pozdĺžnej symetrickej dispozícii, kde hlavný modlitebný priestor lemuje galéria. Dvojposchodové krídlo školy je jednoduchou dvojtraktovou dispozíciou, pôvodne s piatimi triedami na jednom podlaží. V devädesiatych rokoch bolo v priestoroch bývalej izraelitskej školy osemročné evanjelické gymnázium.
Práve v čase, keď Oelschläger projektoval túto budovu, bola vo výstavbe druhom okraji centra mesta pre židovských neológov synagógu (1927, Moyzesova 66). Jej autor, budapeštiansky architekt Lajos Kozma, ju navrhol vo veľkoryso jasnom a monumentálne klasicistickom duchu. Domáci Oelschläger však kompiluje, tak charakteristicky pre perifériu, zmes mnohorakých podnetov, v ktorých sa skrýva väčšia živosť i kontakt s dobovými prúdmi.
Architekt postupne opúšťa historické predlohy na ďalších dielach s menšími nárokmi na tradičný vzhľad. Zostávajú po nich už len stopy ornamentov (interiér Kina Slovan), silne ich transformuje (napríklad plečnikovsky pretvorené nahor sa rozširujúce stĺpy s hlavicami z prehnutého plátu na budove bývalej Obchodnej a priemyselnej komory, dnes VÚB, 1930, Hlavná 112), alebo opakovane formuje okenné šambrány oblého profilu, ktoré plávajú na hladkých fasádach a odkazujú na smelú rondokubistickú dekoratívnosť (Hasičská kasáreň v Košiciach, 1927, Požiarnická 4). Z podobných profilov formuje výrazné horizontálne pásy členiace plochu fasád (priečelie spomínaného Kina Slovan).
Kino Slovan, Košice.
Budovu kina postavili v rámci zadného dvora historického objektu na hlavnom košickom námestí. Napriek stiesnenej priestorovej situácii sa Oelschläger zhostil zadania komplexne a využil pritom aj celý diapazón svojich obľúbených architektonických článkov. Vstup do priestoru kina zvýrazňuje šestica kónicky sa dohora rozširujúcich stĺpov s lucernami namiesto hlavíc, na prvom podlaží sú to prevýšené arkádové okná a priečelie uzatvára vysoká atika s oblúčkovým ornamentom. Na koncentrovanej prehliadke motívov charakteristických pre Oelschlägera možno miestami sledovať podobnosť s dielom slovinského architekta Jože Plečnika.
Sanatórium, Tatranská Polianka.
Autorstvo tohto sanatória sa pripisuje Oelschlägerovi, ktorý budovu údajne projektoval v spolupráci s Gedeonom Majunkem. Dnešný odborný liečebný ústav respiračných chorôb a tuberkulózy nesie meno básnika Jiřiho Wolkra, ktorý sa tu za prvej ČSR liečil. Pozostáva z dvoch navzájom prepojených budov. Prvú postavili v duchu hrazdenej tatranskej architektúry pravdepodobne podľa projektu Majunkeho pre miestneho lekára Guhra. Neobvyklá je plochá strecha sčasti s cimburím. Lodžiové časti na južnej fasáde sú drevené, červené a okrové, predstavané pred murovanú konštrukciu. Východnú časť postavili v modernejšom poňatí koncom dvadsiatych rokov. Dispozícia nadväzuje na koncepciu staršej budovy. Izby sú orientované na dve strany, z prízemia je priamy priechod do jedálne medzi oboma budovami, ktorú postavili asi v čase spojenia oboch budov v roku 1934.

</doc>
<doc id="194135" title="Tibor Kočík" url="https://sk.wikipedia.org/wiki?curid=194135">
Tibor Kočík

Dr. Tibor Kočík (* 5. december 1952, Košice) je slovenský básnik, esejista, publicista, editor a špeciálny pedagóg.
Životopis.
Od narodenia žije a pôsobí v Košiciach. Vyštudoval všeobecnú pedagogiku a etopédiu na Pedagogickej fakulte UPJŠ, resp. Prešovskej univerzity v Prešove, taktiež žurnalistiku na Filozofickej fakulte UK v Bratislave. Pôsobil ako učiteľ, vydavateľský redaktor, novinár, tajomník "Zväzu slovenských výtvarných umelcov", po roku 1989 transformovaného na Slovenskú výtvarnú úniu. Od roku 1991 sa venuje psychosociálne narušeným jedincom, z toho štvrťstoročie v Liečebno-výchovnom sanatóriu v Košiciach - Barci, ktoré pri vzniku spoluvytváral a v pozícii zástupcu riaditeľa profiloval vyše dve desaťročia.
Tvorba.
Jeho literárne začiatky siahajú do čias stredoškolských a vysokoškolských štúdií. Publikovať začal krátko po nástupe normalizácie v samizdatových časopisoch "Smetisko" (1973 – 1976) a "Denníkové záznamy" (1978 – 1979), začiatkom 80. rokov v "Novom slove mladých", "Romboide", "Smene na nedeľu", Slovenskom rozhlase a iných časopisoch a literárnych zborníkoch. Bol členom košického "Klubu mladých autorov" spolu s budúcimi literátmi ako Peter Juščák, Blažej Krasnovský, Karol Pém, Jozef Urban a ďalší. V knižnom debute "Vnútrozemie" (1995), "ako jednej z mála zbierok podobného typu u nás, zachytil výbušnú atmosféru v každodennom živote" (Dalimír Hajko). V ďalších šiestich zbierkach neponúkal ilúzie, nič neprizdoboval ani spomienkovým optimizmom, ani žiarivo potešujúcou nádejou. V zbierke "Zóna" (2007) "moderné básnické skladby" "odzrkadľujú rozporuplnosť postindustriálnej, postmodernej, posttotalitnej doby s motívmi drogovej závislosti..., citovej vyprahnutosti..., masmediálnej manipulácie..., zneužívania politickej moci, tupej pornografie atď." (Igor Hochel). V anotácii k najnovšej básnickej knižke "Rok zasvätenca" (2017) prof. Ján Gbúr napísal, že: "Tibor Kočík je veľmi dobrý pozorovateľ každodennosti. Vie pomenovať jej krízové javy, jej slabosti i hodnotovo silné miesta, na ktoré sa oplatí vkročiť ako diskutér, prípadne len ako poslucháč či hľadač súcitu, empatie alebo porozumenia." Okrem poézie sa venuje výtvarnej publicistike, svoje výtvarnokritické postoje publikoval v zbierke esejí "Fragmenty z medzičasu" (2000).
Dielo.
Štúdie.
Je autorom štúdií interdisciplinárneho charakteru a umeleckej komunikácie.

</doc>
<doc id="194136" title="Čergov (pohorie)" url="https://sk.wikipedia.org/wiki?curid=194136">
Čergov (pohorie)

Čergov (staršie Čerchov) je pohorie a geomorfologický celok, ktorý sa rozkladá v severnej časti Slovenska.
Polohopis.
Na východe susedí s Ondavskou vrchovinou, na juhu s Beskydským predhorím, na západe so Spišsko-šarišským medzihorím a na severe okrem Ľubovnianskej vrchoviny tvorí menšia časť štátnu hranicu s Poľskom.
Charakteristika.
Horský celok Čergov je tvorený na flyšovom podklade a je orientovaný od severu na juhovýchod. Najvyššími vrcholmi sú Minčol (), Veľká Javorina (), Hýrová (), Lysa (), Dvoriská (), Solisko (), Malý Minčol () a Čergov ().
Svahy Čergova sú zarastené zmiešanými lesmi s prevahou listnatých stromov. Z nich sa najviac vyskytuje buk, javor, hrab, v menšej miere tiež dub a breza. Z ihličnanov tu rastie najviac smrek.
Na východných svahoch Čergova pramení rieka Topľa a jej mnohé prítoky, potoky a riečky zo západnej strany tvoria prítoky rieky Torysa. Podnebie v celej tejto oblasti radí Čergov medzi chladné oblasti s priemernými teplotami v zimných mesiacoch -3 až -6 °C, v letnom období 14 až 16 °C, počet dní so snehovou pokrývkou je 120 až 160 a počet letných dní sa pohybuje medzi 10 až 30.
Vrcholy.
Vrcholy pohoria Čergov nad :
Sedlá.
Sedlá pohoria Čergov:
Hrady.
Zrúcaniny hradov v pohorí Čergov:
Drevené kostoly.
Drevené kostoly v pohorí Čergov:
Chránené územia.
Čergovské pohorie nepatrí síce medzi chránené krajinné oblasti, ale početné pozoruhodnosti a prírodné zvláštnosti sú sústredené do mnohých prírodných rezervácií. K najkrajším a najhodnotnejším sa radí "Čergovský Minčol", "Livovská jelšina", "Fintické svahy" a "Hradová hora". Na území týchto prírodných rezervácií, ale aj mimo nich, sa nachádzajú početné chránené prírodne výtvory a náučné chodníky. Nachádzajú sa tu vzácne chránené druhy stromov, pôvodná drobnejšia vegetácia aj niektoré chránené druhy živočíchov.

</doc>
<doc id="194184" title="Síran" url="https://sk.wikipedia.org/wiki?curid=194184">
Síran

Síran (sulfát) je soľ odvodená od kyseliny sírovej, ktorá vznikla náhradou oboch jej vodíkových atómov. V prípade, že by bol nahradený iba jeden atóm vodíka, vzniká hydrogensíran ("hydrogensulfát"). Všeobecný vzorec síranu sa skladá z katiónu kovu, príp. väčšej skupiny, ako je amónny katión a síranového aniónu SO.
Vlastnosti.
Síran je kryštalická látka, ktorá je v bezvodnom stave ("anhydrid") bezfarebný či biely, ale hydrát môže mať iné farby, napr: síran meďnatý, síran železnatý, síran bárnatý, síran nikelnatý a iné. Síran je spravidla dobre rozpustný vo vode, výnimkou sú CaSO4 síran vápenatý, SrSO4 síran strontnatý, BaSO4 síran bárnatý, HgSO4 síran ortutnatý, PbSO4 síran olovnatý a síran strieborný Ag2SO4.
Výroba.
Výroba síranov z "neušľachtilých" kovov je veľmi jednoduchá, stačí jednoducho rozpúšťať daný kov v kyseline sírovej. Najmä alkalické kovy sú veľmi reaktívne, a táto reakcia by bola vysoko exotermická, preto sa používajú hydroxidy týchto kovov, vznikajúce ich reakciou s vodou.
Laboratórne môžu použiť aj iné zlúčeniny, napríklad uhličitany a použiť kyselinu sírovú.
Výroba síranov z "ušľachtilých" kovov je o veľa zložitejšia, pretože najmä meď nereaguje s kyselinou sírovou.
Laboratórne možno použiť peroxid vodíka alebo kyselinu dusičnú zmiešané s kyselinou sírovou, čo umožní vznik síranov.
Reakcia pri použití peroxidu vodíka H2O2:
Reakcia pri použití kyseliny dusičnej HNO3:
Priemyselne sa však využíva elektrolýzy, kde elektrolytom je kyselina sírová a elektródy sú z medi. U kladnej elektródy vzniká síran meďnatý a u zápornej vodík. Vzniknutý síran meďnatý klesá ku dnu, avšak pri vysokej koncentrácii, keď už v roztoku nie je veľa kyseliny sírovej dochádza k elektrolýze síranu meďnatého, takže na zápornej elektróde už nevzniká vodík, ale meď.
Ak použijeme však koncentrovanú kyselinu sírovú (98%), reakcia s meďou bude prebiehať sama podľa rovnice:
K reakcii dôjde, pretože sa každá druhá molekula kyseliny sírovej rozpadne, podobne ako kyselina dusičná, meď premení na kladne nabitý ión, a molekula kyseliny sírovej s týmto iónom zreaguje.
Výskyt.
Sírany sa vyskytujú v niektorých nerastoch, napríklad už spomínaný sadrovec, anhydrit a baryt, ale aj napríklad v Kamenci. Kamence sú taktiež sírany, avšak majú 2 rôzne katióny. Vznikajú spoločnú kryštalizáciou daných dvoch síranov, napríklad síran draselný a síran hlinitý vytvorí kamenec (chemicky ho stále môžeme nazývať síranom) draselno-hlinitý. Kamence spravidla bývajú hydráty, teda do svojej molekuly rady viažu aj molekuly vody. Tu sú príklady jednotlivých Kamencov:

</doc>
<doc id="194201" title="Hydrocentrála a vodné dielo Dolné Kočkovce – Ladce – Tunežice" url="https://sk.wikipedia.org/wiki?curid=194201">
Hydrocentrála a vodné dielo Dolné Kočkovce – Ladce – Tunežice

Hydrocentrála a vodné dielo Dolné Kočkovce – Ladce – Tunežice sa nachádzajú v blízkosti obce Ladce – časť Tunežice. Samotný objekt vodnej elektrárne ako aj jej technických častí, vrátane hrádze a vzdúvadla, sa nachádza v katastrálnom území obce Hloža, miestnej časti obce Beluša. Komplex bol zrealizovaný v rokoch 1932 – 1936 na základe projektu vypracovanom v spolupráci s architektom Jindřichom Mergancom (1889 – 1974).
Technické parametre.
Vodné dielo Dolné Kočkovce – Ladce bolo vybudované ako prvý stupeň energetického využitia rieky Váh. Na úseku využíva vrátane vzdutia hate spád 15 metrov a má výkon 2 x 7,5 MW. 
S prihliadnutím na veľkú štrkonosnosť rieky až za rok bolo zvolené derivačné riešenie. Pozostáva z hate, dlhého prívodného kanála, z vodnej elektrárne a dlhého odpadového kanála.
Architektúra.
Návrh.
Stavba hydroelektrárne na Váhu predstavovala v medzivojnovom Česko-Slovensku jednu z najvážnejšísh stavebno–priemyselných úloh. A práve tu po prvýkrát v našom prostredí prizvali k spolupráci na technickom diele aj architekta Jindřicha Merganca, ktorý pôsobil v širšom rozsahu na vidieku, hoci žil v Bratislave. V jeho tvorbe sa vzťah k tradičným hodnotám viac alebo menej skryte udržiaval, aj keď tvoril v moderne funkcionalistickom duchu. Dokázal organicky spojiť technicko inžiniersky základ s kultivovanosťou architektonickej formy. Je pravdepodobné, že práve jeho pôsobením je elektráreň zaujímavá aj z architektonického hľadiska. Vyzdvihnúť môžeme konštruktivistické veže oboch hatí, ako aj budovu strojovne a priľahlého distribučného bloku v Ladcoch. Jednoduchá, funkcii zariadenia podriadená architektúra sa vyznačuje, napriek svojmu utilitárnemu určeniu, jedinečnou poetikou technického diela. Kanálová vodná elektráreň má dve Kaplánové turbíny a jej uzavretie trvá asi 4 minuty. Dnes je technickou pamiatkou pretože patrí medzi najstaršie elektrárne na Váhu.
Výstavba.
Príprava a postup.
Výstavba bola začatá v auguste 1932 a elektráreň bola uvedená do prevádzky na jar v roku 1936. Na pravej strane sa najskôr postavila ochranná hrádza chrániaca Streženice a na ľavej strane Horné Kočkovce. Súčasťou výstavby hate bola aj úprava riečiska Váhu nad a pod haťou. Riečisko aj hať boli posunuté doľava od pôvodného koryta. To preto lebo aktívny zosun niekoľko sto metrov pod haťou hrozil zavalením koryta. Na práce bol nasadený lopatový bager. Regulácia sa robila podľa výsledku modelového výskumu v laboratóriu na Technike v Brne tak aby nánosy nad haťou boli obmedzené na minimum. Práce na samotnej hati sa začali ručným výkopom. Tri polia hate a regulačné zakladania v toku do kanála sa baranili zo štitovníc parným baranidlom z pomocnej drevenej lávky. Štítovnice sa baranili spojené do párov. Boli dlhé , úkol bol za zmenu. Na ochranu pred obrusovaním spôsobeným riekou posúvanými štrkami boli haťový prah aj piliere obložené žulovými kvádrami. 
Žulové boli aj rozrážače na závernom prahu, slúžia na lepšie tlmenie energie pretekajúcej vody. Ich umistnenie a funkciu navrhol i vyskúšal Ing. Smrček v laboratóriu brnianskej techniky. Keď stavba pilierov pokročila až k búdkam pre zdvíhacie zariadenia stavidiel, začali sa montáže manipulačnej lávky a hradiacich stavidiel, ako aj zdvíhacích mechanizmov. Po dokončení montáže bola zrušená ohrádzka hate, kým vtokové zariadenie kanála zostalo ešte ohradené. To umožnilo preloženie Váhu do nového riečiska už zväčša vykopaného. Kanál sa kopal korčekovým bagrom z vody a parným bagrom sa kopal štrk z odvodnených častí. Odvoz materiálu zabezpečovala poľná dráha. Hrádze sa sypali vo vrstvách hrubých. Po vysypaní súpravy musela byť vrstva zrovnaná a koľaj posunutá. Nakoľko účninné hutniace prostriedky okrem pojazdu vlakmi a polievania vodou neboli, nechali sa hrádze cez zimu sadnúť.
Hrádze kanála boli po prezimovaní obložené hrubým tesnením z betónu vyrobeným na mieste. Pokladal sa pás široký bez prerušenia. Povrch tesnenia sa poprášil s cementom, navlhčil sa a vyhladil rotačnými taniermi. Tesnenie v strednej časti bolo tvarované, ako rigol k odvádzaniu presakovanej spodnej vody počas prác. Doska dna bola delená na dilatačné polia 12 x . V trase pod horizontom podzemnej vody boli v dne aj v rigole osadené odľahčovacie vztlakové otvory, aby sa zabránilo nadvihnutiu či prelomeniu tesnenia vztlakom vody. Gumoasfaltom sa zalievali dilatačné škáry. V novembri v roku 1935 bol kanál dokončený uzavretím odpadu z rigola oceľovou liatinovou doskou. Začalo sa plnenie kanála.
Elektráreň.
Stavba elektrárne bola zadaná firme LANNA a práce sa začali až v roku 1934. Najskôr boli vybetónované krídla zaviazania hrádzi kanála na objekt elektrárne. Vybudovaný bol tiež tokový objekt, rozvodňa a cestný most, potom sa betonovali základy generátorov. Na urýchlenie stavebných prác boli nasadené dva volfové žeriavy. Vybudovaná bola tiež plťová komora.
Zúčastnené firmy.
Hlavné práce na vodnom diele vykonali firmy:

</doc>
<doc id="194225" title="Dávid (biblická postava)" url="https://sk.wikipedia.org/wiki?curid=194225">
Dávid (biblická postava)

Dávid, syn Izaiho (* 2729 – † 2799 (židovského kalendára) / * 1040 pred Kr. – † 970 pred Kr.) bol druhý kráľ zjednoteného Izraela. Nastúpil po Iš-bošetovi, jednom zo synov kráľa Saula, ktorý bol z trónu zosadený pre svoje správanie a neposlušnosť voči Bohu. Je predstavovaný ako spravodlivý, nie však dokonalý panovník; rovnako tiež ako uznávaný bojovník, básnik a hudobník (je považovaný za autora mnohých žalmov). Jeho život a vláda je v Biblii zaznamenaná v Prvej a Druhej knihe Samuelovej a v Prvej knihe kráľov.
Biblia o Dávidovi.
„"Boh zanevrel na kráľa Saula, kvôli jeho neposlušnosti a vyslal proroka Samuela k Izaimu, aby medzi jeho synmi našiel nového kráľa. Voľba padla na Dávida, Izaiho najmladšieho syna, ktorý pásol ovce svojho otca. Pretože sa Bohu zaľúbil, nariadil Samuelovi, aby Dávida pomazal ako ďalšieho kráľa Izraela."“
„"Saul sa veľmi trápil. Jeho služobníci mu odporučili poslať pre Dávida, nadaného hráča na lýru. A tak Dávid vstúpil do Saulových služieb a kedykoľvek Saula posadlo trápenie zoslané od Boha, Dávid ho obveselil hrou na lýru."“
Počas Saulovej vlády hrozil Izraelu znovu vojenský konflikt s Filištíncami. 
Dávid nosieval jedlo svojim starším bratom, ktorí spoločne so Saulom počúvali posmešné reči filištínskeho hrdinu, obra Goliáša. Nikto z Izraelitov sa mu neodvažoval postaviť, a preto keď Dávid vyhlásil, že pôjde bojovať s Goliášom, Saul ho spočiatku odhováral. Nakoniec však súhlasil a obliekol Dávida do svojho vlastného panciera. Ale Dávid sa v ňom necítil dobre, vyzliekol Saulovu pancierovú zbroj a povedal, že pôjde bez nej. Dávid trafil Goliáša kameňom z praku presne do čela, pribehol k nemu a jeho vlastným mečom mu odsekol hlavu. Keď Filištínci videli, že ich najsilnejší hrdina je mŕtvy, zutekali z boja. Dávid týmto súbojom zaistil Izraelu víťazstvo.
Kráľ Saul z vďačnosti menoval Dávida veliteľom svojej armády a dal mu za ženu svoju mladšiu dcéru Míchal. Dávid zvíťazil v mnohých vojnách a jeho popularita medzi ľuďmi rástla až do tej miery, že Saul začal žiarliť a pokúšal sa ho zabiť. Saulov syn Jonatán ho na kráľovu nevraživosť upozornil, a tak Dávid uteká do divočiny.
Saul i jeho traja synovia Jonatán, Abinadáb a Malkišua padli v boji s Filištíncami. Po tejto udalosti sa v Hebrone zišli starší Izraela, aby Dávida s konečnou platnosťou vo veku 30 rokov potvrdili na tróne.
Dávid kraľoval vyše 40 rokov, z toho 7 rokov a 6 mesiacov v Hebrone a 33 rokov v Jeruzaleme. Mal 8 manželiek a viac než 18 detí, tiež mal 80 konkubín, dožil sa 70 rokov a bol pochovaný v Jeruzaleme – meste Dávidovom. Po jeho smrti sa stal kráľom Judska a Izraela jeho syn Šalamún.
Dávid sa v Novom zákone uvádza aj v rodokmeni Ježiša Krista.
Uvádza sa ako patrón hudobníkov, spevákov, básnikov a baníkov.
Gréckokatolícka a pravoslávna cirkev si ho pripomínajú v nedeľu po Kristovom narodení.

</doc>
<doc id="194248" title="Východoslovenská nížina" url="https://sk.wikipedia.org/wiki?curid=194248">
Východoslovenská nížina

Východoslovenská nížina je nížina, geomorfologická oblasť suprovincie Veľká dunajská kotlina. Leží v južnej časti východného Slovenska. Delí sa na Východoslovenskú pahorkatinu a Východoslovenskú rovinu.
Južný okraj tvorí štátnu hranicu s Maďarskom, na východe ju ohraničuje štátna hranica s Ukrajinou, na západe prechádza do pohoria Slanské vrchy a na severe susedí s Beskydským predhorím a Vihorlatskými vrchmi.
Charakteristika.
Východoslovenská nížina je rozsiahla rovinatá oblasť, ktorej nadmorská výška sa pohybuje okolo 150 – 200 metrov. Len ojedinele sa nad touto rovinou týčia vyššie kopce – napr. Tarbucka () a Veľký vrch (). Výnimkou je vrchol neďaleko štátnej hranice s Maďarskom – Rozhľadňa, ktorý meria . Len o niečo málo južnejšie, pri obci Streda nad Bodrogom, sa nachádza najnižšie položené miesto Východoslovenskej nížiny a súčasne aj celého Slovenska, ktoré má nadmorskú výšku len .
Východoslovenská nížina má vďaka nadmorskej výške a z nej vyplývajúcemu podnebiu ideálne podmienky pre poľnohospodárstvo, ovocinárstvo a vinohradníctvo. Veľmi známou je tokajská vinohradnícka oblasť, ktorá má bohatú historickú minulosť a produkuje vynikajúce vína najvyššej kvality. Prevažnú časť územia pokrývajú úrodné lány, ovocné sady a záhrady. V povodí riek sa rozkladajú lužné lesy, z listnatých stromov tu prevláda dub.
Východoslovenská nížina je pretkaná množstvom riek. K najvýznamnejším patrí Ondava, Topľa, Laborec a Latorica, ktoré sa neďaleko hranice s Maďarskom zlievajú do rieky Bodrog. Podnebne sa radí Východoslovenská nížina medzi teplé oblasti. V zimných mesiacoch sa teploty pohybujú medzi −2 až −4 °C, v letných mesiacoch dosahujú priemerne 17 až 20 °C. Počet dní so snehovou pokrývkou je 50 až 70, počet letných dní sa pohybuje okolo 50 až 70.
Chránené územia.
Východoslovenská nížina nepatrí medzi chránené krajinné oblasti, ale aj napriek tomu sa môže pochváliť, hlavne jej najjužnejšia časť, celou radou chránených prírodných lokalít. Patria k nim prírodné rezervácie Kašvár, Latorický luh, Tajba, Veľké jazero, Zemplínska jelšina alebo Zatínsky luh. Na jednom z mŕtvych ramien rieky Bodrog bola vytvorená prírodná rezervácia Boľské rašelinisko. Je to rašelinisko so vzácnymi stromami a krovinami. Močiare sú obľúbenými hniezdiskami vzácnych vodných vtákov, vyskytujú sa tu tiež chránené druhy žiab. Pre vedecké účely slúži aj niekoľko chránených areálov a prírodných pamiatok. O niečo severnejšie leží veľmi známa národná prírodná rezervácia Senné rybníky. Bola vybudovaná v roku 1955 a rozšírená v roku 1974. Je to rozľahlá umelá vodná plocha nachádzajúca sa na migračnej ceste ťahov sťahovavých vtákov. Pre mnohé z nich je len miestom odpočinku na dlhej ceste, niektorí vtáci tu však majú svoje hniezdiská. Je taktiež zhromaždiskom divých husí a kačíc. Táto prírodná rezervácia patrí k medzinárodne evidovaným ornitologickým lokalitám. V dolnom toku riek Latorica a Laborec bola vyhlásená nová chránená krajinná oblasť Latorica. Zahrnuje sústavu mŕtvych ramien týchto riek s priľahlými lužnými lesmi a lúkami, ktoré poskytujú útočisko teplomilným obojživelníkom a plazom. K najvzácnejším patrí korytnačka močiarna.

</doc>
<doc id="194293" title="Václav Hollar" url="https://sk.wikipedia.org/wiki?curid=194293">
Václav Hollar

Václav Hollar, v Anglicku známy ako Wenceslaus Hollar (* 13. júl 1607, Praha, Česko – † 25. marec 1677, Londýn, Anglicko) bol český maliar a rytec.
Životopis.
Pochádzal z významnej a majetnej pražskej rodiny, nie je úplne isté akého náboženského vyznania. Obdobie jeho mladosti spadá na začiatok tridsaťročnej vojny. Otec Jan Hollar bol úradníkom na Pražskom hrade a od roku 1600 mohol z rozhodnutia Rudolfa II. používať erb a predikát "Hollarové z Práchně" (von Prachenberg). Jeho matka Markéta bola rodom z nemeckej rytierskej rodiny z "Löwengrünu a Bareytu."
S prvými umeleckými pokusmi začínal Hollar už skôr, ale rytiu sa začal venovať až vo svojich osemnástich rokoch pod vedením Aegidia Sadelera, v Bruseli narodeného grafika, ktorý sa do Prahy dostal v čase rozkvetu Rudolfovho dvora. Otec jeho umelecké snaženie nepodporoval a chcel, aby sa syn stal právnikom.
Od roku 1627 pôsobil vo Frankfurte nad Mohanom, v Štrasburgu, Kolíne nad Rýnom a v Antverpách. V roku 1636 sa zoznámil s Thomasom Howardom z Arundelu, anglickým diplomatom. Arundel bol okrem iného zberateľ umenia a Hollara si všimol pri nákupe diel od Abrahama Hogenberga. Spoločne navštívili Frankfurt nad Mohanom, Prahu, Viedeň a postupne precestovali celú strednú Európu. Ešte v tomto roku pri návšteve dvora cisára Ferdinanda II. bol s pomocou Arundela Hollarovi vylepšený erb a predikát po jeho matke, takže si mohol hovoriť „Hollar Prachenberger von Löwengrün und Bareyt“. 
Keď sa jeho mecenáš v roku 1637 vrátil do Londýna, Hollar ho nasledoval a nakoniec tam strávil väčšiu časť svojho života. Neskôr sa v Anglicku aj oženil, ale nikdy nezabudol na svoju rodnú krajinu a podpisoval sa ako "Wenceslaus Hollar Bohemus" (Václav Hollar Český).
Tvorba.
Za svojho života vytvoril množstvo diel, z ktorých sa uchovalo asi 3000 grafických listov a 500 kresieb. Zobrazujú veľmi širokú škálu tém, od korunovácií po popravy, panorámy a architektúru. Zrejme najdôležitejšia Hollarova práca je obraz Londýna, nie len pre svoju veľkosť, ale hlavne pre to, že nám dáva možnosť vidieť Londýn pred Veľkým požiarom v roku 1666. V jeho rodnej krajine je uznávaný pre panorámy Prahy, v ktorých zachytával zmeny mesta. Jeho metóda zachytávania prostredia je zaujímavá – niekedy kreslil to isté miesto, ale z iného uhlu pohľadu. Jedna z najväčších zbierok Hollarových prác je v Národnej galérií v Prahe. Významnú zbierku jeho prác má aj kráľovná Alžbeta II.

</doc>
<doc id="194294" title="Karpina" url="https://sk.wikipedia.org/wiki?curid=194294">
Karpina

Karpina je slovenská hudobnej skupiny. Kapela vznikla v roku 1989 z bývalých členov skupín Zóna A a Mladé rozlety, svoj prvý koncert odohrala o dva roky neskôr, ako predkapela punkovej skupiny Zóna A. Skupina sa viackrát prezentovala politicky zameranými skladbami, čo v roku 1993 viedlo k cenzúre vo vysielaní hudobného programu verejnoprávnej televízie. Okrem iného tvoria paródie na známe pesničky (Prievidza, Doktor Fico, Flinstonovci). Pozornosť si vyslúžili viacerými textami pesničiek, no najmä kontroverznou titulkou albumu Prievidza.
Súčasná zostava.
V súčasnosti kapela pozostáva z:

</doc>
<doc id="194301" title="Štátny znak Ruska" url="https://sk.wikipedia.org/wiki?curid=194301">
Štátny znak Ruska

Štátny znak Ruska je spolu so štátnou hymnou Ruskej federácie a vlajkou Ruskej federácie jedným z troch štátnych symbolov Ruskej federácie. Štátny znak bol schválený federálnym ústavným zákonom "O štátnom znaku Ruskej federácie" dňa 8. decembra 2000. Zákon pripúšťa aj vyobrazenie jedného orla s erbom jazdca na bielom koni v jednej farbe – červenej.
Štátny znak tvorí červený štvorec (štít) dole na oboch stranách zaokrúhlený a v strede zostrený s vyobrazeným dvojhlavým zlatým orlom s rozprestrenými krídlami držiacim v nohách kráľovské insígnie – žezlo a kráľovské jablko.
V strede znaku (na hrudi orla) sa nachádza Svätý Juraj v modrom plášti, ktorý sedí na striebornom koni a striebornou kopijou poráža čierneho draka. Vo vrchnej časti znaku sa nachádzajú (jedna veľká v strede a dve malé po stranách) zlaté koruny vzájomne spojené so stuhou.
História štátneho znaku.
Dvojhlavý orol sa v erbe Moskovského štátu prvýkrát objavil na pečati Ivana III. v roku 1497 po jeho svadbe s princeznou Sofiou, kedy sa vyobrazenie dvojhlavého orla (prebratého zo štátneho znaku Byzantskej ríše) spojilo s moskovským erbom čoho výsledkom bolo, že na polovici štátneho znaku Ruskej federácie bol orol a na druhej medený jazdec porážajúci draka.
Neskôr sa štátny znak Ruskej federácie trocha menil. Na pečati Ivana IV. Hrozného sa na hruď orla začalio umiestňovať vyobrazenie Juraja Drakobijca – symbol moskovských kniežat. Od roku 1625 za vlády Michaila III. sa nad hlavou orla objavili tri koruny. Peter I. na štátny znak pridal reťaz so znakom rádu Adreja Prvorodeného a panovník Pavol I. maltézsky kríž.
Veľkú reformu štátneho znaku Ruskej federácie uskutočnil Alexander I. V roku 1825 pridal orlovi okrem heraldickej formy aj ľubovoľnú formu. Orol mal rozpustené krídla a držal stuhami spojené šípy a fakľu v pravej nohe a veniec v ľavej. Reťaz rádu Andreja Prvorodeného bola zo štátneho znaku odstránená. Na hrudi orla bol vyobrazený netradičný erb Moskvy v tvare srdca, ale panovník Mikuláš I. sa už v roku 1830 vrátil k pôvodnej verzii erbu Moskvy, ktorú doplnil o erby cárstiev, ktoré boli súčasťou Ruského impéria. Štíty týchto erbov sa nachádzali na rozpätých krídla orla.
Za vlády Alexandra II. bol ruský štátny znak koncipovaný v súlade s vtedajšími medzinárodnými pravidlami heraldiky podľa ktorej v roku 1882 na znak pribudli veľký stredný a malý erb Ruského impéria. Štátny znak v tejto podobe sa zachoval do roku 1917, kedy boli po februárovej revolúcii odstránené tri korunky vo vrchnej časti znaku.
Dňa 5. novembra 1990 vznikla vládna komisia, ktorá mala za úlohu určiť štátny znak a vlajku Ruskej federácie. Zákon o štátnom znaku Ruskej federácie bol podpísaný Brisom Jeľcinom dňa 30. novembra 1993.
Súčasný zákon o štátnom znaku Ruskej federácie je v platnosti od 27. decembra 2000.

</doc>
<doc id="194365" title="Camillo Benso" url="https://sk.wikipedia.org/wiki?curid=194365">
Camillo Benso

Camillo Benso alebo Camillo Benso, gróf z Cavouru (po taliansky "Camillo Benso, conte di Cavour"; * 10. august 1810, Turín , Taliansko - † 6. jún 1861, Turín) bol v rokoch 1852–1861 (s prestávkou) predseda vlády Sardínsko-piemonstského kráľovstva a v roku 1861 krátko prvý predseda vlády Talianska. Bojoval za zjednotenie Talianska na diplomatickom poli, je architektom talianskej ústavy. Ako politik a podnikateľ podporoval rozvoj priemyslu,výstavbu železníc a prístavov. Sám založil továreň na umelé hnojivá a snažil sa o modernizáciu poľnohospodárstva.

</doc>
<doc id="194401" title="Spolkový dom v Skalici" url="https://sk.wikipedia.org/wiki?curid=194401">
Spolkový dom v Skalici

Spolkový dom alebo Roľnícky spolkový dom, dnes Kultúrny dom, je dom stojaci na skalickom námestí, jednoposchodová budova, v ktorej sídli Záhorské múzeum. Okoloidúcich zaujme na prvý pohľad svojou farebnosťou a figurálnou mozaikovou výzdobou priečelia. 
Dejiny vzniku domu.
Iniciátorom a realizátorom stavby určenej pre 3 spolky - Gazdovský spolok, Spolok sv.Vavrinca a Katolícky kruh v Skalici - bol miestny lekár dr. Pavel Blaho, národovec a milovník slovenského ľudového umenia. Myšlienkou prezentácie kultúrnej vyspelosti ľudu Záhoria chcel prispieť k posilneniu národného uvedomenia Slovákov. Dom projektoval v roku 1904 významný slovenský architekt Dušan Jurkovič.
Architektonické riešenie.
Stavebný program budovy, ktorá stojí v rade domov na úzkej dlhej parcele na mieste bývalého Katolíckeho domu, obsahoval spolkové a obchodné miestnosti, múzeum, knižnicu - čitáreň, divadelnú dvoranu, byt a skladištia. Poloha domu a potreba splniť rôznorodé požiadavky spolkov kládli zvýšené nároky na premyslené riešenie dispozície celku. Logickým dôsledkom bolo zasunutie hlavného spoločenského priestoru (dvorany) do zadného dvorového krídla, ako aj diferencované poňatie jednotlivých častí stavby.
Priečelie pôsobí na prvý pohľad bohato a reprezentačne, má však jednoduchý základ. Tvorí ho trojdielna kompozícia ako odraz troch spolkov, ktoré dom stavali. Náležitosť jednotlivých častí stavby rôznym inštitúciam možno zreteľne prečítať podľa nápisových tabulí, ako aj diferencovanosťou rytmom okenných osí a asymetrickým nasadením priečelného štítu. Výtvarná výzdoba sa sústreďuje do pásu medzi prízemím a prvým poschodím, k rímse resp. na plochu štítu a okolo ústredného okna v osi pod ním. Na priečelí sa výrazne uplatňuje secesná železná oblúková markíza, zdobená rustikálnym srdiečkovým ornamentom. Sceľujúcim činiteľom je čistá základná plocha steny s jednotnými tvarmi okien a vstupov, priebežný soklový pás zo zelených obkladačiek, rímsa a zelená krytina strechy.
Figurálna výzdoba v štíte predstavujúca skupinu, v ktorej sv. Štefan, uhorský kráľ, žehná slovenskej rodine, je dielom významného českého maliara Mikoláša Aleša.
Interiér.
Z interiérov zaujme predovšetkým dôvtipné riešenie divadelnej dvorany s javiskom a balkónom. Pomocou drevenej stĺpovej konštrukcie vloženej dovnútra sály vytvoril architekt systém roštov podporujúcich konštrukciu krovu, do ktorého ponechal voľný priehľad. Ako izoláciu a zároveň podhľadový obklad použil omietnuté korkové dosky. Okrem konštrukčného prvku sa tu nosný stĺp stáva aj prvkom členiacim priestor a vďaka rezbárskej výzdobe aj dekoratívnym článkom. Dovnútra orientované arkiere v hornej časti dvorany rozptyľujú svetlo prenikajúce zvonku veľkými oknami s výplňou zo sklených tvaroviek.
Arkiere štvorcovým členením svojich plôch posilňujú celkový dojem čistého, jasne atikulovaného priestoru utváraného geometricky. Badať tu inšpiráciu dielami škótskeho architekta Mackintosha a možno aj prvkami japonskej architektúry.
Expozície múzea.
Pôvodné priestory na poschodí určené pre múzeum navrhol Dušan Jurkovič ako ilúziu dvojpriestorového ľudového domu so sieňou a izbou. Stála expozícia Záhorského múzea pozostáva z dvoch častí, pôvodnej a novšej. Vo vstupnej časti sú erby záhorských miest a obcí. V národopisnej expozícii vyniká tzv. Blahova izba. Jej interiér je zachovaný tak ako ho navrhol. D. Jurkovič pred 100 rokmi. Maľované skrine, police a vyrezávaný maľovaný strop vytvárajú jedinečný celok. Archeologická expozícia dokumentuje vývoj osídlenia Záhoria od praveku po obdobie Veľkomoravskej ríše. V expozícii starších dejín dominujú exponáty zo Skalice. Záver prehliadky muzeálnych expozícii tvorí galéria Júliusa Koreszku. Zbierkový fond, orientovaný na spoločensko-historické odbory - archeológiu, históriu, literárnu históriu, etnológiu, dejiny hudobnej kultúry a numizmatiku, predstavuje vyše 45 000 kusov predmetov. 
Z hľadiska štýlu prestavuje stavba Spolkového domu v Skalici svojrázny variant regionalizmu. Dielo ako celok reprezentuje jeden z charakteristických stredoeurópskych pokusov o národný štýl na báze secesie, ako pokus o „slovenský štýl“.

</doc>
<doc id="194488" title="Baden-Baden" url="https://sk.wikipedia.org/wiki?curid=194488">
Baden-Baden

Baden-Baden je mesto v spolkovej krajine Bádensko-Württembersko v Nemecku. Leží na západe krajiny pri pohorí Schwarzwald, vo vládnom obvode Karlsruhe.
Mesto ktoré má štatút nezávislého mestského okresu je najmenším z deviatich takýchto miest v spolkovej krajine Bádensko-Württembersko.
Baden-Baden je predovšetkým známy ako populárne kúpeľné mesto. Konajú sa tu taktiež rozličné festivaly. Do roku 1931 sa mesto nazývalo jednoducho "Baden", často sa mu hovorilo aj "Baden in Baden" ("Baden v Badensku"), neskôr bol názov skrátený na "Baden-Baden". V roku 1997 Medzinárodný olympijský výbor dal Baden-Badenu štatút mesta "olympijského".
Dejiny.
Kvôli prítomnosti horúcich soľných prameňov tu prvé kúpele postavili už Rimania. V 1. storočí tu založili kúpeľné mesto, po celom obvode obohnané hradbami, v 3. storočí však bolo zničené. Po rekonštrukcii tu odpočívali členovia európskych kráľovských rodov a neskôr sa mesto stalo známym moderným letoviskom s ešte obľúbenejším kasínom. 
Pôvodné kasíno v "Kúpeľnom dome" je doposiaľ jedným z najnavštevovanejších pamiatok Baden-Badenu. Známe sú však tiež "Friedrichove" a "Augustinove kúpele". Taktiež sa tu nachádzajú "Starý" a "Nový zámok".
Geografia.
Baden-Baden leží na okraji pohoria Schwarzwald, v povodí malej rieky Oos, ktorá sa o 13 km ďalej, pod mestom Rastatt vlieva do rieky Murg.

</doc>
<doc id="194499" title="Múzeum umeleckých remesiel" url="https://sk.wikipedia.org/wiki?curid=194499">
Múzeum umeleckých remesiel

Múzeum umeleckých remesiel je múzeum remesiel a dizajnu vo Frankfurte nad Mohanom. Múzeum obsahuje zbierku umeleckých predmetov z Európy a Ázie. Múzeum je umiestnené v dvoch budovách. V klasicistickej Vile Metzler a v novej budove.
Nová budova.
Autorom novej budovy je americký architekt Richard Meier. Stavba sa realizovala v rokoch 1979 až 1985.
O múzeu.
Múzeum sa nachádza v muzeálnom okrsku na Schaumankai v susedstve Múzea architektúry a Múzea nemeckej pošty. Najväčším kladom, ktorý viedol k víťazstvu súťaže, je Meierove zapojenie nových stavieb do existujúcej štruktúry na pozemku. Komplex Meierových budov, ktorých hmoty sa navzájom prestupujú sú vlastne doplnkom k pôvodnej Vile Metzler (z 19. storočia nachádzajúca sa v severovýchodnom rohu územia), ktorá sa stala východiskovým bodom pri formovaní Meierovho návrhu. Meier pri návrhu zohľadnil jestvujúce pešie trasy, zeleň s kontextom okolia. Veľká verejná záhrada obsahuje niekoľko plastík a miest k odpočinku. Vegetačný porast na stenách a terasách múzea sa približuje k ekologickému ideálu vtedajšej doby.
Dispozícia.
Centrálnym priestorom komplexu je vstupné námestie, ktoré spája Vilu Metzler s prístavbou, múzeum s parkom, ako aj park s mestom. Týmto sa stal Meierov návrh najviac neočakávaný, dovolil aby námestie bolo verejným priestorom s priehľadmi do parku aj mesta. Z námestia je návštevník „pozvaný“ do múzea jemnou krivkou Meierovej fasády. Vstup vedie do orientačného priestoru severozápadnej časti komplexu, kde sa nachádza reštaurácia. V juhovýchodnej časti sa nachádzajú kancelárie a knižnica. Už zo vstupne haly môže návštevník pozorovať dočasnú výstavu, pohyb na námestí, ako aj pohľady do vyšších podlaží cez galériu. Jemne zvažujúce sa rampy, predĺžené pešie trasy vedú návštevníka do priestorov stálej expozície a prvom a druhom podlaží. Systém prehliadky výstavy je ľavotočivý okolo vnútorného dvora, ktorý slúži ako orientačný bod, ale aj ako prístup prirodzeného svetla do galérie.
Výstava je zoradená podľa chronologickej postupnosti, na prvom poschodí sú vystavené diela Európskych autorov, na druhom poschodí sú diela nie Európskych autorov. Vo Vile Metzler sú tri podlažia obsahujúce výstavu diel z obdobia Rokoka a Klasicizmu. Nepravidelné priestory formované do mriežky = typický znak Meierovej tvorby, vytvárajú komplex viacerých trás prehliadky. Meier vysvetľuje: „"Návštevník tak môže vidieť vystavované práce z rozličnej vzdialenosti, perspektívy a kontexte, napríklad cez portál, okná alebo oboje, pričom sa nestane aby prechádzal tú istú trasu dvakrát"“. Kým prehliadka ponúka barokový zážitok, výstavné plochy sú pomerne skromné. Priestory expozície, okrem tých ktoré vyžadujú ochranu pred priamym slnečným svetlom, sú prirodzene presvetlené. Automatické slnečné clony pomáhajú pri požiadavkách rôznej intenzity osvetlenia. 
Meierov návrh je akousi odchýlkou od tradičného vnímania múzea. Zatiaľ čo výstavné priestory sú jednoduché, celková koncepcia prehliadky je pre návštevníka neustále sa meniacim zážitkom. Umenie nie je odďaľované od návštevníka, ale sa s ním priamo stretá pri obhliadke výstavy. Návrh reaguje a zároveň posilňuje mestskú štruktúru, pešia trasa prechádza cez územie múzea a cez múzeum samotné. Hlavné vstupné námestie sa tak stáva verejným námestím.

</doc>
<doc id="194619" title="Hymna Moskvy" url="https://sk.wikipedia.org/wiki?curid=194619">
Hymna Moskvy

Hymna Moskvy je hudobné dielo, pochádzajúce z pera I. O. Dunajevského, ktorý ju zložil na verše básne Moja Moskva (Моя Москва) od S. I. Agranjana. Hudbu skomponoval Isaak Osipovič Dunajevskij v roku 1941.
Россия — священная наша держава,
Россия — любимая наша страна.
Могучая воля, великая слава —
Твоё достоянье на все времена!
"Припев":
Славься, Отечество наше свободное,
Братских народов союз вековой,
Предками данная мудрость народная!
Славься, страна! Мы гордимся тобой!
От южных морей до полярного края
Раскинулись наши леса и поля.
Одна ты на свете! Одна ты такая —
Хранимая Богом родная земля!
"Припев"
Широкий простор для мечты и для жизни
Грядущие нам открывают года.
Нам силу даёт наша верность Отчизне.
Так было, так есть и так будет всегда!
"Припев"

</doc>
<doc id="194647" title="Kráľovstvo Veľkej Británie" url="https://sk.wikipedia.org/wiki?curid=194647">
Kráľovstvo Veľkej Británie

Kráľovstvo Veľkej Británie, oficiálne nazývané Veľká Británia, bol suverénny štát v západnej Európe od 1. mája 1707 do 1. januára 1801. Štát vznikol na základe zmluvy o únii v roku 1706, ktorá bola ratifikovaná zákonmi o únii z roku 1707, ktorá spojila kráľovstvá Anglicka (vrátane Walesu) a Škótska a vytvorila jedno kráľovstvo zahŕňajúce celý ostrov Veľkej Británie a jeho odľahlé ostrovy, s výnimkou ostrova Man a Normanských ostrovov. Tento unitárny štát bol riadený jedným parlamentom a vládou so sídlom vo Westminsterskom paláci, ale v ich príslušných jurisdikciách sa naďalej používali odlišné právne systémy - anglické právo a škótske právo.
Bývalé samostatné kráľovstvá boli v personálnej únii od chvíle, keď sa škótsky kráľ Jakub VI. stal v roku 1603 po smrti Alžbety I. anglickým aj írskym kráľom, čo prinieslo „Úniu Korún“. Od vlády Jakuba VI. a I. (vládol 1567 – 1625), ktorí sa ako prvý označoval za „kráľa Veľkej Británie“, sa politická únia medzi dvoma britskými kontinentálnymi kráľovstvami opakovane pokúšala a prerušila parlament Anglicka a parlament Škótska. Vláda Anny (vládla 1702 – 1714) nepriniesla jasného protestantského dediča a ohrozila nástupnícku líniu, pretože dedičské zákony sa v oboch kráľovstvách líšili a hrozili návratom na škótsky trón rímskokatolíckej dynastie Stuartovcov, ktorí boli vyhostení počas Slávnej revolúcie v roku 1688.
Kráľovstvo bolo od svojho vzniku v legislatívnom a personálnom zväzku s Írskym kráľovstvom, ale parlament Veľkej Británie odolal skorým pokusom o začlenenie Írska do politickej únie. Po nástupe Juraja I. na trón Veľkej Británie v roku 1714 bolo kráľovstvo v personálnom zväzku s Hannoverskými voličmi, odkiaľ pochádzala nemecká dynastia Hanovercov. Prvé roky novo zjednoteného kráľovstva boli poznačené jakobitskými povstaniami, najmä Jakobitským povstaním v roku 1715. Relatívna neschopnosť alebo neschopnosť hannoverských kráľov viedla k rozšíreniu právomocí parlamentu a v časoch najväčšej slávy Roberta Walpola sa objavila nová úloha „premiéra“. „Juhomorská bublina“ bola hospodárska kríza spôsobená neúspechom spoločnosti South Sea Company, ranej akciovej spoločnosti. Kampane Jakobincov skončili porážkou Stuartovcov v bitke pri Cullodene v roku 1746.
Hannoverská línia panovníkov Veľkej Británie, počnúc rokom 1714, dala svoje meno Jurajovskej ére. Pojem „augustiánska literatúra“ sa často používa pre augustiánsku drámu, augustiánsku poéziu a augustiánsku prózu v období 0. rokoch až 40. rokoch 17. storočia.
V roku 1763 viedlo víťazstvo v sedemročnej vojne k nadvláde Britského impéria, ktoré sa malo stať najvýznamnejšou globálnou mocnosťou po viac ako jedno storočie a pomaly sa rozrastalo a stalo sa najväčšou ríšou v histórii. Od polovice päťdesiatych rokov 18. storočia začala Veľká Británia dominovať na indickom subkontinente obchodovaním a vojenskou expanziou Východoindickej spoločnosti v koloniálnej Indii na úkor ostatných koloniálnych mocností, Mughalskej ríše a Maráthskej ríše. Vo vojnách proti Francúzskemu kráľovstvu získala kontrolu nad Hornou aj Dolnou Kanadou a až do porážky v Americkej vojne za nezávislosť mala nadvládu nad trinástimi kolóniami. Od roku 1787 začala Británia kolonizáciu Nového Južného Walesu odchodom prvej flotily v procese trestnej prepravy do Austrálie. Po francúzskej revolúcii bola Británia hlavným bojovníkom vo francúzskych revolučných vojnách.
1. januára 1801, s nadobudnutím účinnosti zákonov o únii z roku 1800 prijatých parlamentmi Veľkej Británie a Írska, bolo kráľovstvo Veľkej Británie zlúčené do Spojeného kráľovstva Veľkej Británie a Írska.

</doc>
<doc id="194819" title="Felix Nussbaum Haus" url="https://sk.wikipedia.org/wiki?curid=194819">
Felix Nussbaum Haus

Felix Nussbaum Haus je múzeum v nemeckom meste Osnabrück, ktoré spravuje a vystavuje diela Felixa Nussbauma, židovského umelca narodeného v Osnabrücku v roku 1904. Múzeum predstavuje Nussbaumove grafiky a maľby z čias pred jeho extermináciou v Osvienčime. Okrem toho prebiehajú v priestoroch múzea dočasné výstavy. Autorom stavby je Daniel Libeskind, v Poľsku narodený architekt židovského pôvodu. Stavba bola dokončená v roku 1998 a doposiaľ ju navštívilo viac než 4 milióny návštevníkov.
Charakteristika budovy.
Budova pozostáva z 3 hlavných častí: dlhá úzka centrálna Nussbaumova chodba, pozdĺžna hlavná časť a most medzi starou a novou časťou múzea. Koncept múzea je založený na nepredvídateľných križovatkách a slepých chodbách v trase návštevníka, ktoré odrážajú životnú cestu Felixa Nussbauma. Každý prvok v priestore múzea je zaradený do schémy ktorá spracováva jeho život: jeho cenu v Ríme odobranú nacistami, čas v Berlíne, dôsledky vyplývajúce z permanentného exilu z Osnabrücku, márnosť úteku cez Francúzsko a Belgicko a deportáciu a zavraždenie v Osvienčime. Tento tragický osud je umiestnený do kontextu s Nussbaumovou neutíchajúcou vierou vo vyššiu spravodlivosť, ktorú sa tento navrhnutý koncept snaží naplniť.
Návštevníci vchádzajú zo strany do Nussbaumovej chodby, do vyrezaného otvoru, aby sa zvýraznila dôležitosť vstupu ("Múzeum bez východu"). Exteriér Nussbaumovej chodby je zhmotnením neexistencie - prázdne plátno Nussbaumovho mučeníckeho života - odkazujúc na absolútnosť zločinu a dôležitosť verejnej stránky veci: zanecháva zmysel pre otvorenosť a nedokončenosť, ktorý je potrebný pre pochopenie Nussbaumovho diela. Okrem Nussbaumovej cesty sa tu nachádzajú trasy prezentujúce rozkvitajúci život Židov v Osnabrücku. Nussbaumova chodba vedie návštevníka cez stlačený priestor akoby dvojitého kužeľa s pohľadom do budúcnosti a minulosti, vzbudzuje pocit Dávidovej hviezdy, ktorú si Nussbaum vybral ako symbol narodenia i smrti.
Celá trajektória pohybu cez múzeum je založená na hre medzi stratenými tieňmi vypálenej synagógy a svetla očakávanej budúcnosti. Návštevník sa pohybuje pozdĺž otvoreného priestoru určeného pre dočasné výstavy, v ktorom sa mihne úzky priehľad otvárajúci prechod do druhého podlažia. Sú tu umiestnené dočasné výstavy spolu s prednáškovou miestnosťou, kde sa konajú denné aktivity. Návrh zdôrazňuje dôležitosť prepojenia historických zbierok Osnabrücku s kontextom Nussbaumovho diela.
V závere druhého podlažia sa návštevník zoznamuje s ohraničenosťou Nussbaumovej tvorby, ktorej pátos leží v poznaní politickej zbytočnosti úteku a duchovného odporu umenia tvárou v tvár neľudskému útlaku. Neukončená expozícia druhého podlažia je presunom v čase, čo symbolizuje šikmý a skrútený segment budovy: visuté prepojenie s existujúcim múzeom. V týchto miestach sú vystavené jeho diela z roku 1944, svedčiace o Nussbaumovom nezlomnom duchu a univerzálnosti umenia. Objemovo táto časť zodpovedá veľkosti nepripojeného múzea.
Premostenie do existujúceho múzea vedie do výstavných priestorov mestského historického múzea. Zámerom je nevyhnutnosť prepojiť nové a staré do väčšej miery ako len vzhľadom - prepojenie prostredníctvom histórie a estetiky. Cieľom bolo začlenenie starého a nového múzea tak, aby poznanie minulosti bolo stále živé v prítomnosti a pokračovalo v budúcnosti.
Samotné pôdorysné usporiadanie múzea, hoci odseparované od oboch existujúcich budov, v rámci formy a funkcie sem vo svojej podstate patrí. Ľudové múzeum umenia, ktoré bolo v roku 1933 veliteľstvom NSDAP, a Hlavné historické múzeum sú vedomým a zámerným spôsobom súčasťou tejto kompozície. Kľúčovým bodom tohoto architektonického diela je vyhnúť sa banalizovaniu, potláčaniu alebo vyzdvihovaniu historických skutočností. Návštevník má byť oboznámený so skutočnosťou, že Nussbaumovo dielo si vo svojej historickej, fyzickej a kultúrnej podstate vyžaduje zvláštny prístup.

</doc>
<doc id="194823" title="Areál VŠP" url="https://sk.wikipedia.org/wiki?curid=194823">
Areál VŠP

Areál VŠP je komplex, ktorý navrhol Vladimír Dedeček a Rudolf Miňovský (zomrel počas projekcie) pre vtedajšiu Vysokú školu poľnohospodársku, dnešnú Slovenskú poľnohospodársku univerzitu. Realizácia bola uskutočnená v rokoch 19611966.
Areál Vysokej školy poľnohospodárskej v Nitre, ktorého koncept v roku 1960 pripravili architekti Vladimír Dedeček a Rudolf Miňovský, patrí k najvyššie hodnoteným architektúram Slovenska 20. storočia, za ktorý získali prestížne ocenenie – Cenu Dušana Jurkoviča.
Urbanistické a architektonické riešenie.
Urbanistický koncept univerzity Vysokej školy poľnohospodárskej v Nitre ovplyvnil výraz celého mesta. Na pravom – historickom brehu rieky Nitry je pri mlyne situovaný internát a na voľných plochách na druhej strane rieky je riešená hlavná časť areálu ako voľná skladba špecializovaných laboratórií, pracovísk aj športových zariadení nadväzujúcich na rozsiahlu botanickú záhradu. 
Z urbanistického konceptu sú jasne definované základné dispozičné celky. Napríklad veľké posluchárne vytvárajú skladbu optimálne prístupných a v pokojnom prostredí situovaných výtvarne umocnených článkov. Aula maxima, s priemerom 36 metrov a kapacitou 600 miest je prístupná aj širšej verejnosti ako reprezentačný priestor, vytvára hlavný nástup do areálu. V najvyššej deväťpodlažnej budove sídli rektorát a teoretické katedry, samostatne stojace je chemický pavilón a pavilón rádioizotopov. 
Účinné je spolupôsobenie architektonických detailov vytvorených novodobými technologickými ale aj technickými prostriedkami umocnenými farbou, konkrétne . Sú to napríklad balkóny, situované ako unikátne výtvarné prvky na čelách vyšších fakultných objektov. Okrem všeobecne známych architektonických a urbanistických hodnôt budova vyniká aj svojím novátorským poňatím v porovnaní s architektonickým myslením v päťdesiatych rokoch, kedy podobná úloha vyžadovala symetrické, monoblokové palácové riešenie.
Vysoká škola poľnohospodárska je príkladom novej dynamickej štruktúry – zavedenie systému organicky zviazaných, významovo diferencovaných celkov ako kvalitatívne vyšší urbanistický systém vývoja osídlenia, do istej miery podobný mestu Brasília, ktoré v tom istom období vytvorili Oscar Niemeyer a Lucio Costa. Je výrazom snahy architektov pochopiť potreby súčasnej spoločnosti a vystihnúť svoju dobu s jej atribútmi spoločenského, technologického a kultúrneho vývoja. 
V spoločnosti sa objavili nové kvality, progres, ukazovateľ do budúcna, teda aj príklad poučenia pre nasledovníkov, ktorí postavili toto dielo do popredia záujmu. Výstavba Vysokej školy poľnohospodárskej v Nitre je dokumentom rozvoja stavby miest v šesťdesiatych rokoch.

</doc>
<doc id="194833" title="Najvyšší kontrolný úrad Slovenskej republiky" url="https://sk.wikipedia.org/wiki?curid=194833">
Najvyšší kontrolný úrad Slovenskej republiky

Najvyšší kontrolný úrad Slovenskej republiky je nezávislý štátny orgán Slovenskej republiky, ktorý kontroluje hospodárenie s finančnými prostriedkami a majetkom štátu, územnej samosprávy a s finančnými prostriedkami Európskej únie. Jeho postavenie a pôsobnosť ustanovuje čl. 60 až 63 Ústavy SR a zákon č. 39/1993 Z. z. o Najvyššom kontrolnom úrade Slovenskej republiky. Svoju kontrolnú činnosť vykonáva na základe uznesenia Národnej rady SR a podľa vlastného plánu kontrolnej činnosti.
Pôsobnosť NKÚ SR
Dejiny.
Kontrolné úrady takéhoto typu, vykonávajúce svoju činnosť nezávisle od exekutívy, sa postupne vyvinuli a pôsobia prakticky vo všetkých krajinách s demokratickými pomermi. Absolútne prvý orgán podobného typu založila ešte Mária Terézia v roku 1761. U nás tento orgán viac ako štyri desaťročia (s výnimkou krátkeho obdobia v druhej polovici šesťdesiatych rokov) neexistoval. Preto bezprostredným predchodcom dnešného NKÚ je Ministerstvo kontroly SR, ktoré existovalo od roku 1990 do 1992. Po jeho zrušení v roku 1992 sa ústredným orgánom štátnej správy pre štátnu kontrolu stal Úrad vlády SR, ktorý realizoval v roku 1992 prípravu návrhu zákona o NKÚ SR.
1. januára 1993 vzniklo samostatné Slovensko ako samostatný suverénny štát. V Ústave je zakotvený aj Najvyšší kontrolný úrad SR, ktorého pôsobnosť, právomoc a vnútorné organizačné členenie v zmysle Ústavy upraví zákon. Národná rada schválila 19. januára 1993 zákon č. 39/1993 Z. z. o Najvyššom kontrolnom úrade Slovenskej republiky. V novelizovanom znení je platný aj v súčasnosti.
Kompetencie.
Úrad kontroluje hospodárenie s
NKÚ SR v rámci svojej pôsobnosti kontroluje.
Za prostriedky štátneho rozpočtu považujú aj prostriedky Európskych spoločenstiev a iné prostriedky zo zahraničia poskytnuté na financovanie projektov na základe medzinárodných zmlúv.
Kontrolná pôsobnosť NKÚ SR sa vzťahuje na.
NKÚ SR vykonáva kontrolu z hľadiska dodržiavania všeobecne záväzných právnych predpisov, hospodárnosti, efektívnosti a účinnosti.
NKÚ SR vykonáva na základe uznesenia Národnej rady Slovenskej republiky pre jej potreby kontrolu v rozsahu svojej pôsobnosti.
NKÚ SR vypracúva stanovisko k návrhu štátneho rozpočtu Slovenskej republiky, v ktorom hodnotí aj návrh rozpočtu verejnej správy a stanovisko k návrhu štátneho záverečného účtu Slovenskej republiky. Stanovisko k návrhu štátneho rozpočtu ako aj stanovisko k návrhu štátneho záverečného účtu predkladá Národnej rade SR. 
NKÚ SR plní úlohy orgánu vydávajúceho vyhlásenia o ukončení pomoci zo štrukturálnych fondov a úlohy orgánu vydávajúceho vyhlásenia o ukončení projektu a pomoci z kohézneho fondu, zodpovedá za obsah týchto vyhlásení a predkladá ich príslušným orgánom.
NKÚ SR sa na požiadanie Národnej banky Slovenska podieľa na procese navrhovania nezávislého externého audítora na overovanie účtovných závierok NBS, ak to umožnia pravidlá platné v eurozóne pre proces navrhovania nezávislých externých audítorov národných centrálnych bánk v rámci Európskeho systému centrálnych bánk.
NKÚ SR predkladá Národnej rade Slovenskej republiky najneskôr do konca marca správu o výsledkoch kontrolnej činnosti za uplynulý kalendárny rok. Správu o výsledkoch kontrolnej činnosti predkladá vždy keď o to Národná rada Slovenskej republiky požiada.
Súčasnosť.
Úrad má sídlo v Bratislave a expozitúry vo všetkých ostatných krajských mestách. Expozitúra v Banskej Bystrici má v kompetencii aj Úrad priemyselného vlastníctva Slovenskej republiky, expozitúra v Košiciach je určená najmä pre Ústavný súd Slovenskej republiky.
Predsedom Najvyššieho kontrolného úradu SR od mája 2015 je Karol Mitrík. Do funkcie ho na sedemročné funkčné obdobie zvolila Národná rada SR a Karol Mitrík dostal v tajnej voľbe 82 hlasov. Návrh podal predseda SDKÚ-DS, Pavol Frešo. Jeho protikandidátmi boli Henrieta Crkošová a Maroš Žilinka. Podpredsedom úradu je v súčasnosti Ľubomír Andrassy, zvolený poslancami NR SR v roku 2020.

</doc>
<doc id="194875" title="Helmut Jahn" url="https://sk.wikipedia.org/wiki?curid=194875">
Helmut Jahn

Helmut Jahn (* 4. január 1940, Zirndorf, Nemecko† 8. máj 2021, Campton Hills, Illinois, USA) bol nemecký architekt. Vychádzal z klasicistickej moderny. Patrí k tvorcom nového Berlína a jeho stavby sú významné pre súčasnú architektúru. Získal medzinárodný certifikát so stavbami ako Franfurktstká výstava veží, (1988 – 1991), Sony Centrum so železničnou vežou na Potsdamer Platz v Berlíne (1995 – 2000), Letisko Suvarnabhumi (2002 – 2005) tak ako aj Weser v Bremene.
Životopis.
Po absolovaní školy s maturitou študoval Jahn od roku 1960 do roku 1967 architektúru v Mníchove a Chicagu. V roku 1965 ukončil štúdium s diplomovou prácou na Technickej univerzite v Mníchove. O rok neskôr, 1966, opustil Nemecko a presťahoval sa do USA, aby tam študoval ďalší ročník architektúry, na Illinois Institute of Technology v Chicagu. Tam sa Jahn zoznámil s riaditeľom Ludwigom Miesom van der Rohe, ktorý v roku 1969 zomrel. 
Jahn dostal v roku 1967 miesto v renomovanej kancelárii C. F. Murphy a Associates v Chicagu. Tam nadobudol nevyhnutné projektovacie schopnosti. Krátko po svojom nástupe do podnikania sa stal jedným z asistentov Gene Summers.
Nemecký projektant sa vypracoval v krátkom čase na jedného z najžiadanejších architektov USA. Jahn sa stal v roku 1973 viceprezidentom ako aj riaditeľom pre projektovanie a dizajn C. F. Murphy a Associates. Jeho práca je orientovaná na klasicisticko moderné stavby.
Tak vzniklo mnoho návrhov pre monumentálne stavby, ktoré sa stali celosvetovo populárne. Postupným účinkovaním Jahna vo firme a účasti na podnikaní C. F. Murphy a Associates, bola roku 1981 táto spoločnosť premenovaná na Murphy/Jahn. 
Od roku 1981 vyučoval na amerických, renomovaných univerzitách ako Yale a Harvard. V roku 1982 sa stal Jahn riadnym profesorom na Illionis Institute of Technology. Koncom roku 1970 dostal ponuku na návrh Illionis Center v Chicagu. Jahnov model bol oceľovo-sklenená stavba s plochou využitia . Jedna zo striech vyčnievala ako sklenený cylinder, tvorila vnútornú halu, v ktorej sa nachádzali mnohé galérie, predajne a kancelárie. 
V roku 1984 sa podľa týchto plánov dokončil jeho gigantický projekt. V Nemecku vyvolal Jahn 1988 pozornosť s návrhom Messeturms vo Frankfurkte. Táto veža dostala názov „Ceruzka“ a výškou 257 metrov sa zaradila k najvyšším európskym budovám.
Od roku 1992 realizoval niekoľko projektov v Berlíne. K tomu sa pridali stavby „Kurfuerstendamm 70“ z roku 1994, Kurfuerstendamm 119, z roku 1994 a administratívna budova v časti Halensee z roku 1966. Renomovaný architekt spolupôsobil na stvárnení a zastavaní Potsdamer Platz v Berlíne, čo bolo v dobe výstavby najväčšie stavenisko v Európe. Jahn získal po medzinárodnom konkurze ponuku na stavbu Sony Center. Toto centrum v roku 2000 predstavovalo obytný, kancelársky a obchodný komplex, dnes patrí k svetovým stavbám v Berlíne. 
Počas 35 rokov v USA ovplyvnil svojou tvorbou americký stavebný sloh. Jeho konštrukcie sú často nezameniteľnou skleneno-oceľovou architektúrou.
Jahn sa takisto podieľal na projektovaní letísk v USA, v Saudskej Arábii a v Spolkovej republike Nemecko. Jahn sa špecializoval na návrhy výškových budov a mrakodrapov, ktoré sa stali vzorom postmoderny. Okrem toho sa zúčastňoval aj na iných rôznorodých projektoch. Mal široký záber pôsobenia. K jeho projektom patria: stanice, knižnice, kancelárske a justičné stavby, hotely, školy, športové štadióny a agro stavby.
Ďajším jeho projektom boli štyri administratívne budovy firmy Bayer Leverkusen v Leverkusene.

</doc>
<doc id="194941" title="Reproduktorová sústava" url="https://sk.wikipedia.org/wiki?curid=194941">
Reproduktorová sústava

Reproduktorová sústava je zariadenie na premenu elektrického signálu z audio zariadení na počuteľný zvuk. Reproduktorové sústavy sa používajú pre ozvučenie vo frekvenčnom pásme počuteľnom pre ľudské ucho (20 Hz – 20 kHz). Reproduktorová sústava je finálny výrobok určený konečnému spotrebiteľovi. Tomu zodpovedá aj kvalita a tvar vyhotovenia.
Konštrukčne navonok pozostáva z ozvučnice (reproduktorovej debny), v ktorej sú inštalované elektrické zariadenia: elektroakustické meniče (reproduktory), pasívne elektricke obvody (LC výhybka), elektronika (zosilňovač, ekvalizér, displej) a elektrické prípojné miesto (konektor).
Delenie.
Pri reproduktorových sústavách sa využíva niekoľko vlastností ľudského ucha v súvislosti so zvukom:
Podľa konštrukcie ozvučnice.
"Bližšie pozri Ozvučnica."
Materiál.
Reproduktorové sústavy musia mať tuhosť, aby nedochádzalo k nežiaducim parazitickým kmitom, vibráciám, rezonanciám. Preto sa vyrábajú z tuhého materiálu najlepšie so zložitou vnútornou štruktúrou pohlcujúcou vibrácie. Ideálna je hrubá drevotrieska, preglejka, MDF, plast (obvykle tenkostenný, ale s rebrovaním), kov, ale aj betón a iné neštandardné materiály. Vnútro ozvučnice býva vystlané tlmiacim materiálom (vatelín). Veľkosť ozvučnice závisí hlavne na parametroch basového (stredového) reproduktora.
Elektrické prvky v reproduktorovej sústave.
Každá kvalitnejšia reproduktorová sústava, či už aktívna alebo pasívna obsahuje obvykle viacero obvodov slúžiacich na zosilnenie, usmernenie, vyhladenie alebo separovanie privádzaného hudobného signálu.
Elektrická výhybka.
Potrebnou súčasťou viacpásmových reproduktorových zostáv je elektrická LC frekvenčná výhybka, ktorá slúži na rozdelenie privádzaného signálu do niekoľkých frekvenčných pásiem. Pretože dnešné potreby pre kvalitný posluch hudby sú vyššie ako v minulosti, do reproduktorových sústav sa osadzuje niekoľko reproduktorov špecializovaných pre jednotlivé frekvenčné pásma. Ide hlavne o dvojpásmové (stredobasový a stredovýškový reproduktor) a trojpásmové (basový, stredový a výškový reproduktor) zostavy.
Základné časti výhybky sú krabicové (zvitkové, elektrolytické kondenzátory s nízkou impedanciou) zadržiavajúce nízke frekvencie a tlmivky (cievky) zadržiavajúce vysoké frekvencie. Pomocou týchto pasívnych súčiastok zapojených do série môžeme ľahko odvodiť väčšinu jednoduchších pasívnych výhybiek. Aktívne výhybky obsahujú integrované obvody a sú často kvalitnejšie a preladiteľné, ale potrebujú vlastný zdroj napájania.
Ochranné obvody.
Tieto obvody slúžia na vyhladenie chodu meničov v reproduktorovej zostave a na ich ochranu. Ide prevažne o obvody obmedzovača nárazového prúdu, oneskoreného pripojenia / odpojenia reproduktorov pri ich zapnutí/vypnutí, limitácie výkonu zosilňovača (limiter), ochrany reproduktorov pri jednosmernom napätí a tepelnej a mechanickej ochrany.

</doc>
<doc id="195164" title="Medveď grizly" url="https://sk.wikipedia.org/wiki?curid=195164">
Medveď grizly

Medveď grizly alebo presnejšie medveď hnedý grizly ("Ursus arctos horribilis") alebo ľudovo grizly je severoamerický poddruh medveďa hnedého ("Ursus arctos") z čeľade medveďovité ("Ursidae").
Opis.
Medvede grizly dosahujú hmotnosť od 180 do 680 kilogramov a výšku 2,44 metrov v stoji. Samec je približne 1,8-krát ťažší ako samica, je to príklad sexuálneho dimorfizmu. Dimorfizmus udáva, že veľkosť je dôležitým znakom v možnosti samca úspešne sa uchádzať o samicu. Ich farba je rôzna, podľa geografického miesta, kde sa grizly nachádza, existujú grizly od blond do tmavohnedej, až čiernej farby. Od ostatných medveďov hnedých sa odlišujú dlhšími pazúrmi a lebečným profilom, ktorý sa podobá na medvede ľadové.
Grizly má veľký hrb na ramenách, ktorý je tvorený zo svalov, ktoré pomáhajú predným končatinám pri hrabaní. Jeho hlava je veľká a guľatá s vyhĺbenou tvárou. Aj napriek masívnej veľkosti medvede grizly dokážu dosahovať rýchlosť až /h.
Bežne je samotárom, v pobrežných oblastiach sa zhromažďuje popri prúdoch riek, kde chytá lososy. Každý druhý rok samice rodia jedno až štyri mláďatá, ktoré sú malé a vážia približne 500 gramov.
Rozšírenie.
Medvede grizly obývajú časti Severnej Ameriky od Aljašky, cez západnú časť Kanady až na severozápad Spojených štátov, vrátane štátov Idaho, Montana, Washington a Wyoming. Nachádza sa aj v národných parkoch Yellowstone a Grand Teton, ale obvykle sa zdržuje v Kanade.
V minulosti žil medveď grizly v celej Severnej Amerike až po Texas, no v dôsledku lovu a ničenia životného prostredia z väčšiny tohto územia vymizol. Preto je zákonom chránený. V súčasnosti žije v Severnej Amerike približne 60 000 medveďov grizly.
Potrava.
Aj keď sa medvede nachádzajú v rade mäsožravce, sú všežravcami, pretože prijímajú mäso aj rastliny. Sú známe tým, že lovia väčšie živočíchy, ako sú los obyčajný, jelene, ovce, soby a medvede čierne. Jedia tiež ryby, hlavne lososy, pstruhy a ostrieže. Medvede grizly tiež bez váhania hľadajú potravu, ktorá môže s nimi vyvolať konflikt, akými sú človek alebo vlk.

</doc>
<doc id="195179" title="Zlatá lopta" url="https://sk.wikipedia.org/wiki?curid=195179">
Zlatá lopta

Ocenenie Zlatá lopta alebo Ballon d'Or je futbalové ocenenie udeľované časopisom France Football od roku 1956 do roku 2009. Ocenenie bolo určené najlepšiemu futbalistovi Európy v uplynulom kalendárnom roku. Pôvodne mohli v ankete bodovať len hráči z Európy, od roku 1995 aj hráči z iných kontinentov, pôsobiaci v európskych futbalových kluboch. Prvým mimoeurópskym víťazom ankety sa stal Libérijčan George Weah. V roku 2010 došlo k spojeniu ankety s anketou "Futbalista roka FIFA" s novým názvom Zlatá lopta FIFA.
Iba trom hráčom sa v histórii podarilo ocenenie získať trikrát, boli to Holanďania Johan Cruyff a Marco van Basten a Michel Platini z Francúzska. Skoro sa to podarilo v roku 1996 Ronaldovi, ale k zisku prestížneho oceneniu mu chýbal jeden bod. Cruyff a Beckenbauer držia rekord v najdlhšom časovom období v ktorom ostávali hlasy od voličov (12 rokov).
Víťazi.
Viacnásobní víťazi.
Hráči, ktorý vyhrali túto cenu raz sú v tejto tabuľke daný, ak skončili aspoň raz druhý alebo tretí v poradí.
"Vytlačený hráči sú stále aktívny."
Slováci a Zlatá lopta.
V ankete Zlatá lopta bodovali aj viacerí Slováci. Najúspešnejší bol rok 1976, keď sa po zisku titulu majstrov Európy umiestnili Anton Ondruš a Marián Masný v prvej desiatke najlepších európskych futbalistov.

</doc>
<doc id="195419" title="Mv" url="https://sk.wikipedia.org/wiki?curid=195419">
Mv

mv (skratka z move) je Unixový príkaz, pomocou ktorého sa premiestňuje jeden alebo viac súborov alebo adresárov z pôvodného miesta na iné. Pôvodný súbor je zmazaný. Nový súbor môže, no nemusí mať rovnaký názov. Ak je to možné (napr. keď je pôvodný a originálny súbor na rovnakom súborovom systéme), bude súbor premenovaný. Pri používaní príkazu mv je potrebné mať práva na zápis do všetkých modifikovaných adresárov.
Príklady použitia.
Premenuje súbor na nový_súbor, premenovaný súbor ponechá v súčasnej zložke:
Presunie súbor do adresára:
Presunie súbor do adresára a súčasne premenuje:

</doc>
<doc id="195437" title="Pŕhľaviar čiernohlavý" url="https://sk.wikipedia.org/wiki?curid=195437">
Pŕhľaviar čiernohlavý

Pŕhľaviar čiernohlavý alebo pŕhľaviar černohlavý ( "Saxicola rubicola") je druh z čeľade muchárovité. Obýva palearktídu. Podľa Medzinárodnej únie na ochranu prírody a prírodných zdrojov pŕhľaviar čiernohlavý patrí medzi najmenej ohrozené druhy, celková populácia je stabilná, stavy v Európe v rokoch 19892013 boli stabilné.
Opis.
Je menší ako vrabec. Samček má čiernu hlavu a chrbát, biely prúžok na čiernom krídle a hrdzavo hnedú hruď. 
V roku 2002 klasifikovali Ewan Urquhart a Adam Bowley jeho rasy za samostatné druhy a pôvodný druh "Saxicola torquata" bol rozdelenený na európsky druh "S. rubicola", africký druh "S. torquata" a sibírsky druh "S. maura".
Výskyt a stav na Slovensku.
Pŕhľaviar čiernohlavý na Slovensku hniezdi a vzácne zimuje. V období mapovania v rokoch 1980 - 1999 sa šíril severným smerom a bolo dokázané alebo pravdepodobné hniezdenie v 93,40 % mapovacích kvadrátoch. Odhadovaný počet hniezdiacich párov je 20 000 - 40 000, zimujúcich jedincov 0 - 30. Veľkosť populácie i územie na ktorom sa vyskytuje vykazujú "mierny nárast" od 20 do 50%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh. 
Potrava.
Živí sa najmä drobným hmyzom.
Hniezdenie.
Hniezdo si buduje na zemi v hustej tráve. Samička znáša 5 až 6 zelenkavých vajec s jemnými hrdzavými fľakmi a sama ich zahrieva. Na starostlivosti o mláďatá sa podieľa aj samček.

</doc>
<doc id="195478" title="Andromacha (Euripides)" url="https://sk.wikipedia.org/wiki?curid=195478">
Andromacha (Euripides)

Andromacha je dráma Euripidova, ktorej dej sa konal približne v roku 426 pred Kr. a opisoval otrokyňu Andromache počas jej života ako otrokyňa, po skončení Trójskej vojny
Dej.
Andromacha po dobytí Tróje pripadla ako korisť Achillovmu synovi Neoptolemovi, ktorý bol vrahom Astyanakta, on ho zhodil z hradieb! Ale so samou Andromachou jej pán zaobchádzal dobre. Zobral ju do svojho kniežatstva. Andromacha mu povila syna,no bola iba otrokyňou. Neoptolemos sa totiž oženil s Hermionou,dcérou Heleny a Menelaa,toto manželstvo bolo bezdetné.Neskôr Hermiona ohrozila zajatkiň život. Stalo sa to vtedy, keď Neoptolemos odišiel do Apollónovej veštiarne v Delfách. Závistlivá Hermiona zistila, že sa jej naskytla skvelá príležitosť,aby sa raz a navždy zbavila sokyne.
Pomôcť jej v tom mal otec Menelaos, ktorého úmyselne pozvala zo Sparty. Keďže Andromacha predvídala čo jej hrozí, obozretne sa skryla pri oltári bohyne Thetidy, Achillovej matky. Bola celkom sama, nemohla sa spoľahnúť na nikoho. Potajomky to síce oznámila Achillovmu otcovi Peleovi, lenže starec býval v inom meste, vo Farsale. Medzitým pyšná Hermiona sa pokúšala prinútiť Andromachu hrozbami a nadávkami aby opustila oltár. Keďže nemali nijaký účinok, Hermiona odišla, zakričala však tajomnú vyhrážku:
-Opustíš toto miesto aj vtedy,keby dookola tieklo roztavené olovo!
Na všetky nadávky a vyhrážky mohla Andromacha odpovedať iba smutným zistením:
-Je to strašné,že bohovia nám dali prostriedky proti jedovatým zmijam, nikto však nevynašiel liek na vec najhoršiu než had a oheň:na zlú ženu. Takým nešťastím sme pre ľudí!
Neskôr prišiel sám Menelaos a viedol jej syna. Pohrozil jej:
-Vyber si kto má zahynúť:či ty, alebo decko!
Matka si vybrala vlastnú smrť. Odišla od oltára, ale iba na to, aby sa dozvedela:
-Zahyniete obaja-ty, i decko!
Márne boli všetky prosby. V poslednej chvíli však prišiel starý Peleus. Niekoľko jeho rozhodných slov stačilo, aby Menelaos nielen uvoľnil Andromachu a jej syna z pút ,ale aby navyše aj sám zbabelo ušiel do Thessálie.

</doc>
<doc id="195539" title="Severus Snape" url="https://sk.wikipedia.org/wiki?curid=195539">
Severus Snape

Prof. Severus Snape je postava zo série kníh Harry Potter od J.K. Rowling, kde vystupuje ako profesor na Rokfortskej strednej škole čarodejníckej. Vo filmovej sérii ho stvárnil anglický herec Alan Rickman.
Severus je synom mukla Tobiasa Snape a čarodejnice Eileen Snapeovej rodenej Princovej. Vyrastal v chudobnej rodine so zlým zázemím a býval na Pradiarskej uličke. Vo vlaku - Rokfortskom exprese, sa prvýkrát stretol so Siriusom Blackom a Jamesom Potterom. Od začiatku sa nenávideli a táto nenávisť pretrvala počas celého štúdia na Rokforte. Po vyštudovaní sa pridal k Voldemortovi, ale keď zistil, že chce zabiť Lily (Voldemort chcel zabiť Harryho Pottera, no Lily sa obetovala aj s jej manželom Jamesom a tým mu zachránila život), aj keď ho prosil o jej život, požiadal Albusa Dumbledorea o milosť.
Ten mu ju udelil a tak začal učiť na Rokforte. Najprv žiadal o miesto učiteľa obrany proti čiernej mágii, ale to nedostal, tak sa stalo až po niekoľkých rokoch (v rokoch 1996 a 1997). Učil elixíry a stal sa vedúcim Slizolinu. Po nástupe Harryho Pottera na Rokfort mu jasne naznačoval, ako sa podobá na svojho otca Jamesa a ako ho nenávidel. Svoju nenávisť k Jamesovi si vylieval na Harrym, rovnako ho aj vinil zo smrti Lily, ktorú tajne miloval, hoci ona mu city nikdy neopätovala - vždy ho brala "len" ako kamaráta. Po návrate Voldemorta stále pracoval pre Dumbledora, aj keď všetci o ňom pochybovali. Pracoval ako "dvojitý agent" a donášal výhodné informácie pre Fénixov rád. V šiestom ročníku Dumbledora na jeho vlastnú žiadosť zabil, hoci pod tlakom a nie z vlastnej vôle. Pracoval pre Voldemorta - zároveň aj pre Fénixov rád - a stal sa aj riaditeľom Rokfortu, no naďalej pomáhal Harrymu zničiť horcruxy (doniesol mu Chrabromilov meč). Jeho život ukončil Voldemort s nádejou, že tým získa moc nad Bazovým prútikom - čo sa však nestalo, keďže on nebol jeho pravým majiteľom. Ešte pred smrťou však odovzdal Harrymu svoje spomienky, čím mu všetko vysvetlil a Harrymu zmenil mienku o ňom.
Opis.
Vysoký, s ohnutým orlím nosom, bledá až žltkastá pleť, čierne oči a mastné čierne dlhé vlasy. Kvôli svojmu vzhľadu ho mnohí označujú ako "slizúňa" a "prerasteného netopiera".
Charakteristika.
Sarkastický, prísny, často uprednostňoval študentov svojej fakulty, odhodlaný pomôcť Dumbledorovi za každú cenu. Nešťastne zamilovaný do Lily Potterovej. Navonok pôsobiaci ako slizký chladný muž, ktorý neznáša nečistokrvných, hoci on sám bol z polovice mukel a sám seba nazval Polovičný princ - je bývalým vlastníkom Učebnice elixírov pre pokročilých Polovičného princa. Jeho patronus je laň, rovnako ako patronus Lily Potterovej (lebo ju miloval), hlboko v duši milujúci Lily.

</doc>
<doc id="195601" title="Atlético Madrid" url="https://sk.wikipedia.org/wiki?curid=195601">
Atlético Madrid

Club Atlético de Madrid je španielsky futbalový klub so sídlom v Madride. V súčasnosti hrá v "Primera División", najvyššej španielskej futbalovej súťaži. Ich domácim štadiónom je Wanda Metropolitano. Klub vyhral La Ligu jedenásťkrát a pohár Copa del Rey desaťkrát vrátane získu double v roku 1996. Tiež vyhrali Pohár víťazov pohárov UEFA v roku 1962 a boli vo finále Európskeho pohára a získali Interkontinentálny pohár v roku 1974. Atleti boli trikrát vo finále Ligy majstrov, naposledy v roku 2016. Vyhrali trikrát Európsku ligu, trikrát Európsky superpohár atď. Atlético hrá v červeno-bielej pásikavej kombinácii dresy a k tomu modré trenírky.
Počas histórie klubu dostali futbalisti klubu viacero prezývok "Los colchoneros" alebo "matrace" kvôli tomu, že ich prvé dresy sa podobali na vzor na starých matracoch. Počas 70. rokov bol klub známy ako "los indios". Bolo to pre množstvo juhoamerických hráčov, ktorý tu pôsobili. Existujú ale aj iné teórie pre vznik tejto prezývky: štadión sídlil pri rieke alebo pretože "los indios" boli tradičným súperom "los blancos" —bielych. Táto prezývka sa vzťahuje na rivala Real Madrid.

</doc>
<doc id="195717" title="Veliko Tărnovo (mesto)" url="https://sk.wikipedia.org/wiki?curid=195717">
Veliko Tărnovo (mesto)

Veliko Tarnovo (po bulharsky: "Велико Търново") je mesto v severnom Bulharsku. Mesto je centrum oblasti a rajónu Veliko Tărnovo.
Do roku 1965 sa mesto volalo Tărnovo (po bulharsky: "Търново"), ale aj dnes väčšina jeho obyvateľobv tento názov používa v hovorovej reči.
História.
Toto mesto má pre bulharský národ veľký význam a historickú hodnotu. V rokoch 1185 až 1396 bolo hlavným mestom druhého bulharského stredovekého štátu. Neskôr ho dobyli Turci. Ruiny cárskeho paláca a starého patriachálneho chrámu na kopci Carevec sú dodnes nemými svedkami o sláve druhého bulharského štátu. V roku 1879 tu Národné zhromaždenie prijalo prvú bulharskú ústavu. Mesto bolo krátku dobu aj hlavným mestom novodobého bulharského štátu. Aj v súčasnosti je mesto cieľom turistických výprav a stále dýcha atmosférou starého Bulharska.
Veliko Tărnovo bolo v minulosti významným centrom kultúry a vzdelanosti, najmä počas druhého bulharského štátu, kedy bolo centrom tzv. Tărnovskej literárnej školy.
Pamiatky.
Chrám svätého DemetraSvätý Demeter bol patrónom druhého bulharského stredovekého štátu. Cerkev sv. Demetra bola postavená v roku 1185 na severovýchodnom svahu pahorku Trapezica. Bola svedkom mnohých veľkých udalostí bulharských dejín.
Kultúra.
Asi od 20. júla do 4. augusta, sa vo Veliko Tărnovo organizuje folklórny festival ľudových súborov z celého sveta. Festival sa koná v parku s amfiteátrom, ktorý sa rozkladá na konci starého mesta smerom na predmestí, kúsok nad autobusovou stanicou. Zaujímavosťou je, že na festivale nevystupujú žiadne bulharské súbory.
Doprava.
Do Veliko Tărnovo sa môžete ľahko dostať autobusom z každého väčšieho bulharského mesta. Autobusom zo Sofie cesta trvá 4 hodiny. Z druhej strany od mora z Varny to trvá rovnakú dobu. Autobusová stanica vo Veliko Tarnovo je južne od mesta na okraji údolia rieky Jantra.

</doc>
<doc id="195730" title="Devízový prísľub" url="https://sk.wikipedia.org/wiki?curid=195730">
Devízový prísľub

Devízový prísľub bol jediný legálny spôsob ako získať v socialistickom Československu písomné povolenie (banky) na výmenu (istého maximálneho množstva) korún československých za devízové prostriedky (valuty), potrebné na cestu do nesocialistických štátov. Z dôvodu nedostatku devíz bola celá procedúra komplikovaná a prísne regulovaná. Výnimky neboli povolené ani tým, ktorí devízy dostali zo zahraničia alebo vedeli preukázať zaplatenie pobytu v krajine za železnou oponou cudzincom. Zakázaný bol aj vývoz valút, ktoré občanovi zostali z predchádzajúcej cesty do zahraničia.
Žiadosť o prísľub.
Výmenu peňazí povoľovala Štátna banka česko-slovenská (ŠBČS). Banka oznamovala písomne pridelenie alebo nepridelenie "prísľubu" raz ročne - zvyčajne začiatkom roka (od januára do konca marca). Občania si preto podávali žiadosti často už rok dopredu a väčšinou na maximálnu možnú sumu, čo bolo 300 amerických dolárov nezávisle od krajiny alebo dĺžky pobytu. Normálny občan bez vplyvu (nečlen KSČ) a bez známostí v období normalizácie na pozitívne vybavenie čakal aj niekoľko rokov. Devízový prísľub sa udeľoval na celý rok a preto pri zdôvodnení, že banka nemá dostatok devíz, ho podávali občania s periodicitou každý rok, s nádejou, že sa situácia zmení. Žiadosť mohol podať každý, no takzvaným nespoľahlivým osobám (ľuďom kritickým k režimu, náboženským predstaviteľom a pod.) sa spravidla neudeľoval s odôvodnením, že ich vycestovanie "nie je v súlade so štátnymi záujmami ČSSR".
Cena valút.
Na základe tohto "prísľubu" (a iných dokladov) mohol občan prísť do banky a vymeniť si koruny za valuty. Podľa oficiálneho kurzového lístka bola koruna veľmi silná (od 1971 bol kurz 6,63 Kčs za dolár od 1973 5,92 Kčs za dolár v roku 1987 5,45 Kčs za dolár), čo by bolo pre žiadateľa veľmi výhodné. Dopyt občanov po devízových prostriedkoch prevyšoval šesťnásobne objem celkového zdrojového krytia určeného na súkromné cesty a preto pre nich platila takzvaná "prirážka na rozvoj cestovného ruchu". Výsledná prirážka k oficiálnemu kurzu západných mien uvedená v kurzovom lístku "ŠBČS" pri cestách do kapitalistickej cudziny predstavovala 293,75 %. Občan, ktorý mal šťastie a dostal od ŠBČS devízový prísľub zaplatil skoro štvornásobok oficiálneho kurzu, čo bola aj približná cena, za ktorú šmelinári predávali tuzexové koruny (bony).
Colné vyhlásenie.
Za perzekúcie colníkov a pasovej kontroly na hraniciach pri cestách do kapitalistickej cudziny si občania museli ešte zaplatiť formou kolkov na colnom a devízovom vyhlásení. Pri pobyte nad štyri dni to bolo 300 Kčs. Aby občania v zahraničí neprišli k cudzej menej museli pri prechode hranice predložiť vyplnené tzv. colné prehlásenie. Vývoz Kčs a akýchkoľvek cenných predmetov zo zlata, striebra, elektroniky, kožených búnd a podobne bolo potrebné v tomto vyhlásení zapísať a doviezť späť domov.
Záver.
Dôsledkom uvedených skutočností bolo aj to, že drvivú väčšinu (95%) dovoleniek za socializmu ľudia realizovali v Československu a zvyšné v zahraničí prevažne (tiež 95%) v socialistických krajinách. Napríklad v roku 1981 bol iba 5,1 percentný podiel zahraničných dovoleniek obyvateľov na celkovom objeme dovoleniek a rekreačných pobytov, pričom priemerná dĺžka pobytov dosiahla len 6,1 prenocovaní a 94,6-percentný podiel ciest smeroval do socialistických krajín.

</doc>
<doc id="195840" title="Herbie Hancock" url="https://sk.wikipedia.org/wiki?curid=195840">
Herbie Hancock

Herbert Jeffrey „Herbie“ Hancock (* 12. apríl 1940, Chicago, Illinois, USA) je americký jazzový pianista a skladateľ, desaťnásobný držiteľ prestížnej hudobnej ceny Grammy. Vo svojej hudbe kombinuje prvky rocku, funku, soulu a jazzu.
Ako súčasť kvinteta Milesa Davisa pomohol zmeniť poňatie jazzovej rytmiky a bol tiež jedným z tých, ktorí začali hrať tzv. post-bop. Neskôr ako jeden z prvých jazzových hudobníkov experimentoval so syntetizátorom. Napriek mnohým experimentom (ktoré neboli vždy úspešné) je jeho hudba často veľmi melodická, prístupná širšiemu publiku. Hancock napísal mnoho skladieb, v ktorých sa prelínajú hudobné žánre, úspešný bol dokonca aj u poslucháčov zameraných na populárnu hudbu.
Hancockova sólová práca zahŕňa skladby "Cantaloupe Island", "Watermelon Man", "Maiden Voyage", "Chameleon" alebo "Rockit". Niektoré z nich sa už dnes považujú za jazzové štandardy.
Diskografia.
Ako spoluhráč.
S Milesom Davisom:
S Joe Hendersonom:
S Miltom Jacksonom:
S Wayne Shorterom:
S Tony Williamsom:
S Ronom Carterom:
S Terry Plumerim
S Quincy Jonesom:
S Quincy Jonesom a Lesley Goreom:
Se Stevie Wonderom:
S Jacom Pastoriom:
S Jackom DeJohnettom:
S Miroslavom Vitoušom:
So Simple Minds:
S Marcusom Millerom:

</doc>
<doc id="195852" title="Ťažké pleso" url="https://sk.wikipedia.org/wiki?curid=195852">
Ťažké pleso

Ťažké pleso (staršie aj České pleso), (, , ) sa nachádza v Ťažkej doline, ktorá je v komplexe Bielovodskej doliny vo VysokýchTatrách. Je to stále pleso napájané Ťažkým potokom. Ten vyviera na začiatku Ťažkej doliny z vyššie položeného Zmrzlého plesa v jednej vetve a druhá tečie Spádovou dolinkou. Z Ťažkého plesa ďalej vyteká Ťažký potok.
Názov.
V minulosti sa nazývalo aj "České pleso". Názov vznikol nesprávnym prekladom goralského slova "ciezky". Ťažkú dolinu prví navštevovali pastieri z Jurgova, Čiernej Hory, Repísk a Lendaku. Už v 17. storočí tu pásli dobytok. Bola to namáhavá cesta a preto ju vo svojom goralskom dialekte nazvali (češkou). Rovnaký názov dostala dolina. Známy tatranský bádateľ Juraj Buchholtz ju ako prvý zapísal na papieri ako „do Ceszkého“ (čítaj do ceškého). A tak cestovatelia ju tak začali volať. Ale do turistických sprievodcov a opisov cestovateľských zážitkov sa dostal aj nezmyselný preklad "Böhmisches Tal" ( Česká dolina), ktorý uverejnil pruský geograf Albrecht Sydow v diele "Bemerkungenauf einer Reise im Jahre 1827 durch die Beskinden über Krakau un Wieliczka nach den Central-Karpathen" ( Poznámky z cesty v roku 1827 cez Beskydy, Krakov a Wieliczku do Centrálnych Karpát, Berlín 1830). Názov prebrali ďalší autori, názov prenikol do poľských máp a turistických sprievodcov ako "Czeska Dolina". Ale keďže v poľskej onomastike prevláda aj naďalej zhodná forma s historickým názvom ľudového názvu - Dolina Ciężka (Ťažká dolina) a rovnako aj štít a pleso, je už zakotvená natrvalo v poľskom názvosloví ako Ťažká dolina. Nemecké a maďarské pramene uvádzajú názov "České pleso" resp. aj "Ťažké pleso".
Rozmery.
Leží v nadmorskej výške , rozloha a jeho hĺbka je . 
Turistika.
K plesu nevedie turistický chodník.

</doc>
<doc id="195946" title="Laurel Blair Salton Clarková" url="https://sk.wikipedia.org/wiki?curid=195946">
Laurel Blair Salton Clarková

Laurel Blair Clarková, rodená Saltonová (* 10. marec 1961, Ames, Iowa, USA – † 1. február 2003, nad Texasom) bola americká lekárka a astronautka. Svoj jediný let absolvovala na palube raketoplánu Columbia STS-107 ako štvrtý letový špecialista. Zahynula na palube Columbie, keď sa stroj s poškodenou tepelnou ochranou pri návrate do atmosféry rozpadol.
Laurel Clarková sa narodila v Ames v americkom štáte Iowa, ale za svoje rodné mesto považovala Racine v štáte Wisconsin. V tomto meste študovala na William Horlick High School, potom získala na University of Wisconsin-Madison lekársky doktorát. Po skončení štúdia nastúpila do služby v armáde, kde sa venovala lekárskej profesii na palube ponoriek aj na pevnine. Pôsobila na rôznych miestach v Spojených štátoch aj v zámorí. V roku 1996 sa stala astronautkou a po skončení základného výcviku pôsobila v technickom oddelení prípravy experimentov a čakala na nomináciu do niektorej posádky kozmickej lode. V roku 2000 sa dostala do posádky vedeckej misie STS-107 ako štvrtý letový špecialista.
Laurel Clarková bola vydatá, s manželom Jonathanom mala jedného syna.
Celá posádka Columbie zahynula pri deštrukcii stroja počas pristávania. Clarková bola pochovaná na Arlingtonskom národnom cintoríne podobne ako ďalší dvaja členovia posádky – David McDowell Brown a Michael Anderson. Jej meno nesie asteroid "51827 Laurelclark".

</doc>
<doc id="195972" title="Heckler &amp; Koch" url="https://sk.wikipedia.org/wiki?curid=195972">
Heckler &amp; Koch

Heckler &amp; Koch GmbH (HKG) () je nemecký výrobca zbraní. Medzi najznámejšie výrobky tejto firmy patria samopaly MP5, PDW MP7, či univerzálna samonabíjacia pištoľ USP, ktorá je vyrábaná v kalibroch: 9x19 mm (9mmLuger), .40S&amp;W, .45ACP (.45Auto) a vo verziách Standard, Compact, Elite, Expert. Medzi ďalšie výrobky patrí automatická ostreľovačská puška PSG1 ako aj rad útočných pušiek G3, G36K a HK416. Výrobky zbrojovky Heckler &amp; Koch sú známe svojou kvalitou vyhotovenia, odolnosťou, spoľahlivosťou a presnosťou.

</doc>
<doc id="196144" title="Sandra Bullocková" url="https://sk.wikipedia.org/wiki?curid=196144">
Sandra Bullocková

Sandra Annette Bullocková (* 26. júl 1964, Arlington, Virgínia, USA) je americká filmová herečka. Do povedomia sa dostala v 90. rokoch v roliach úspešných filmov ako "Nebezpečná rýchlosť" alebo "Kým si spal", a tým sa začala jej kariéra hlavnej hollywoodskej herečky s komédiou "Miss špeciálny agent" a jednou z jej nedávnych filmových rolí, "Crash" z roku 2004, za ktorú dostala množstvo pozitívnych kritík a dokonca aj ocenenie Screen Actors Guild za najlepší herecký výkon vo filme. Je 14. najbohatšiou ženskou celebritou s odhadovaným majetkom $85 miliónov.
Životopis.
Narodila sa v rodine opernej speváčky Helgy Meyer, pôvodom z Nemecka, ktorá zomrela na rakovinu 4. apríla 2000, a hlasového učiteľa Johna Bullocka z Alabamy ktorý bol učiteľom spevu. Ako dieťa pôsobila v speváckom zbore v Nemecku, kde taktiež študovala balet a zahrala si aj malé roly v niektorých matkiných operách. 12 rokov žila v nemeckom Fürthe – dodnes hovorí plynulo nemecky. Navštevovala strednú školu Washington-Lee High School, kde bola členkou klubu roztlieskavačiek a bola triedou zvolená za „Dievča, ktoré najlepšie rozjasní Váš deň“.
Herecká a filmová kariéra.
Sandra v roku 1988 absolvovala odbor herectvo na East Carolina University (ECU). Školu však opustila a začala sa venovať herectvu v New Yorku, lenže zistila, že presadiť sa nebude také jednoduché. Presťahovala sa do Los Angeles v Kalifornii, kde začínala s malými rolami v niekoľkých nezávislých filmoch, neskôr si zahrala ústrednú postavu v televíznom seriáli "Working Girl" ("Podnikavé dievča").
Jej prvá veľká filmová rola však prišla až s filmom "Demolition Man" z roku 1993, kde bola partnerkou Sylvestera Stalloneho. Hoci sa film stal hitom vyslúžilasi nomináciu na Zlatú malinu. O rok neskôr nasledovala snímka "Nebezpečná rýchlosť" ("Speed"). Jej popularita naďalej strmo stúpala, čo so sebou prinieslo aj veľký počet ďalších úspešných rolí. Za úlohu v romantickej komédii "Kým si spal" (1995) si vyslúžila nomináciu na Zlatý glóbus a potom nasledoval triler Sieť. Zatiaľ čo ďalšie filmy "Láska a vojna" a "Odcudzené srdcia" nepatrili k tomu najlepšiemu, "Čas zabiť" zaznamenal veľký úspech. V roku 1997 sa režisér Jan de Bond vrátil k námetu filmu "Nebezpečná rýchlosť" a nakrútil druhý diel. Ako to už býva pri pokračovaniach pravidlom, film sa stal prepadákom a neprospelo ani renomé Bullockovej. Už predtým odmietla byť závislá od režisérov a v roku 1996 si založila svoju vlastnú producentskú spoločnosť Fortis Films, ktorej šéfkou sa stala jej sestra, právnička, Gesine.
Na filme "Making Sandwiches" sa už predstavila ako scenáristka, režisérka, producentka a protagonistka. Film mal pomerne slušný úspech a to ju v tejto činnosti povzbudilo. Aj na svojom herecky najúspešnejšom filme, "Miss špeciálny agent" (2000), sa podielala ako producentka. Ako producentka pôsobila aj vo filmoch "Vražda podľa plánu" (2002) a "Dva týždne na zaľúbenie" v ktorého hlavnej úlohe sa predstavil Hugh Grant.
Po oscarovej snímke "Crash" nakrútila romantický príbeh s prvkami sci-fi "Dom pri jazere", kde si po boku Keanu Reevesa zahrala lekárku Kate Fosterovú. Na plátne sa stretli po dvanástich rokoch, kedy im "Nebezpečná rýchlosť" naštartovala kariéru a odvtedy sú priatelia.
Produkoval aj triler "Premonition" v ktorom zároveň aj hrala.
Súkromný život.
Chodila s Troyom Aikmanom, Matthewom McConaugheym a Ryanom Goslingom. Bola zasnúbená s hercom Tatom Donovanom. Nakoniec sa ale 16. júla 2005 vydala za konštruktéra motocyklov Jesseho Jamesa s ktorým sa v roku 2010 rozviedla.
V októbri 2004 vyhrala multimiliónový súdny spor s Bennym Daneshjom, staviteľom jej panstva v Lake Austin v Texase, v ktorom Sandra nikdy nebývala, pretože ho prehlásila za neobývateľný. Staviteľ však akúkoľvek chybu popieral a s rozsudkom nesúhlasí.
Trikrát verejne darovala Americkému Červenému krížu 1 milión amerických dolárov: najprv na konto pre finančnú pomoc príbuzným obetí útokov z 11. septembra 2001, druhý raz v prospech pomoci ľuďom postihnutým zemetrasením a následnými vlnami cunami v Indickom oceáne v decembri 2004, ďalší 1 milión dolárov venovala obetiam zemetrasenia na Haiti v roku 2010.
Má hviezdu na Hollywoodskom chodníku slávy.

</doc>
<doc id="196413" title="Pribinov kríž" url="https://sk.wikipedia.org/wiki?curid=196413">
Pribinov kríž

Pribinov kríž je slovenské vyznamenanie pomenované podľa kniežaťa Pribinu. Udeľuje ho prezident Slovenskej republiky na návrh vlády alebo Národnej rady SR. Návrh prezident nemusí rešpektovať.
Pribinov kríž sa zapožičiava občanom Slovenska, ktorí sa významne zaslúžili o hospodársky, sociálny alebo kultúrny rozvoj Slovenska.
Pribinov kríž má tri triedy, z ktorých najvyššia je I. trieda. Pri zapožičaní jednotlivých tried sa vychádza z miery zásluh toho, komu sa kríž zapožičiava. Vyznamenanie sa zapožičiava pri príležitosti výročia vzniku samostatnej Slovenskej republiky.
Vzhľad.
Dekorácie I. triedy vyznamenania tvorí: kríž razený zo striebra, pozlátený s prevlečnou stuhou, stužka a rozeta. Kríž je rupertského typu, má priemer 41 mm. Na lícnej strane kríža je uprostred červený smaltovaný medailón s plastickým strieborným reliéfom kniežaťa Pribinu. Prevlečná stuha je hodvábna, 40 mm široká, purpurovej farby v strede s miniatúrnou korunkou razenou zo striebra, ktorá je pozlátená.
Stužka je hodvábna, purpurovej farby, dlhá 18 mm, široká 10 mm. V strede stužky je miniatúrna strieborná, pozlátená korunka so šírkou 12 mm a výškou 8 mm.

</doc>
<doc id="196438" title="Krajina (Nemecko)" url="https://sk.wikipedia.org/wiki?curid=196438">
Krajina (Nemecko)

Krajina (po nemecky: "Land", pl. "Länder") alebo hovorovo spolková krajina ("Bundesland", pl. "Bundesländer") je jedna z federálnych jednotiek, ktoré spolu tvoria federáciu/spolkový štát Nemecká spolková republika. Majú v Nemeckej spolkovej republike vysoký stupeň autonómie. Celkovo je ich dnes 16.
Vo svojej dnešnej podobe vznikli nemecké spolkové krajiny na území niekdajšieho „"západného"“ Nemecka v rokoch 1945-1952, na území bývalej NDR dňa 3. októbra 1990. Svojimi hranicami aj formou však do značnej miery nadväzujú na pruské provincie a spolkové krajiny Weimarskej republiky.
Zoznam.
O spolkových krajinách počas Weimarskej republiky pozri Weimarská republika.

</doc>
<doc id="196459" title="Internet Information Services" url="https://sk.wikipedia.org/wiki?curid=196459">
Internet Information Services

Microsoft Internet Information Services (IIS, tiež Internet Information Server) je nastavenie serverových funkcií Microsoft Windows. Je to druhý najpoužívanejši server, hneď za Apache HTTP Server. Prieskum hovorí že na IIS beží približne 37.13% z všetkých webových stránok.
Využitie.
IIS sa v súčasnosti predovšetkým využíva pre jeho podporu ASP.NET. A toto je hlavný dôvod prečo 37% serverov využíva jeho služby. Žiadna konkurencia nepodporuje ASP.NET.
Novinka vo verzii 7.0.
Služby IIS 7.0 poskytujú dva moduly konzoly Microsoft Management Console (MMC). Použitie modulu Internet Information Services (IIS) Manager na správu webového servera, na ktorom je spustená aplikácia IIS 7.0. Použitie modulu Internet Information Services (IIS) 6.0 Manager na správu lokalít servera FTP na webovom serveri, na ktorom je spustená aplikácia IIS 7.0 alebo na vzdialenú správu webového servera služieb IIS 6.0.
História IIS.
IIS bol prvýkrát vydaný ako doplnok internetových služieb k operačnému systému Windows NT 3.51. Nasledovala verzia 2.0 určená pre operačný systém Windows NT 4.0 a neskôr bola doplnená verzia IIS 3.0, ktorá už podporovala aj dynamické scriptovanie Active Server Pages.
Pre verziu IIS 4.0 bola vydaná podpora pre Gopher a bola nazvaná ako "Option Pack" CD-ROM ku Windows NT.
Terajšie verzie IIS sú 7.0 pre Windows Server 2008, Windows Vista, 6.0 pre Windows Server 2003 a IIS 5.1 pre Windows XP Professional. Vo verzii 6.0 už je obsiahnutá podpora IPv6. Ďalši doplnok pre IIS FastCGI je dostupný pre verzie IIS 5.1, IIS 6.0 a IIS 7.0.

</doc>
<doc id="196464" title="Apache HTTP Server" url="https://sk.wikipedia.org/wiki?curid=196464">
Apache HTTP Server

Apache HTTP Server je softwarový webový server s Open source licenciou pre Linux, BSD, Microsoft Windows a iné platformy. V dnešnej dobe je najrozšírenejším na celom svete.
História.
Vývoj Apache začal v roku 1993 v NCSA (National Center for Supercomputing Aplications) na Illinoiskej univerzite. Pôvodné meno projektu bolo "NCSA HTTPd". V nasledujúcom roku však vývojarský tím opustil hlavný programátor Rob McCool, čím došlo k spomaleniu vývoja a neskôr, v roku 1998, k úplnému zastaveniu.
NCSA HTTPd však medzitým už používali správcovia webových serverov a dodávali mu vlastné úpravy – "patche" (patch = záplata). Hlavnú úlohu v ďalšom vývoji zohrali Brian Behlendorf a Cliff Skolnick, ktorí založili e-mailovú konferenciu a začali zber úprav a ich distribúciu koordinovať. Prvá verejná verzia s označením 0.6.2 bola vydaná v apríli 1995. Nasledovalo kompletné prepísanie kódu (Apache2 už neobsahuje nič z pôvodného NCSA HTTPd) a založenie "Apache Group", ktorá je dnes základom vývojarského tímu.
Od apríla 1996 bol Apache najpopulárnejší server na internete. V máji 1999 bežal na 57 % zo všetkých serverov a v apríli 2008 jeho používanosť dosiahla 50,42 % (výsledky merania Netcraft). Na Slovensku má Apache podiel 46,75 % (Štatistika .sk domén dtools.sk).
Názov vznikol z anglického slovného spojenia "„A patchy server“" (záplatovaný server). Ako indiánsky symbol je v znaku vtáčie pero.

</doc>
<doc id="196473" title="Gus Hansen" url="https://sk.wikipedia.org/wiki?curid=196473">
Gus Hansen

Gus Hansen (* 13. február 1974, Kodaň, Dánsko) je dánsky profesionálny hráč pokru, ktorý v súčasnosti žije v Monaku. Má prezývku „The Great Dane“ (Veľký Dán).
Životopis.
Pred tým, než sa stal v roku 1997 profesionálnym hráčom pokru hrával Hansen backgammon a tenis. V roku 2000 sa presťahoval do New York City a pokúsil sa živiť hraním backgammonu, ale toto odvetvie bolo na neho príliš malé. Sám sa označuje za profesionálneho gamblera a vsádzal na rôzne športové podujatia.
Pokrová kariéra.
Hansen začal hrať poker v roku 1993 v Ocean View Card Room v Santa Cruz v Kalifornii, kedy tu na výmennom pobyte študoval na The University of California v Santa Cruz. Je notoricky známy hlavne pre svoj agresívny štýl hry, v pokrovej terminológii nazývaný "loose aggressive". Je povestný svojím zvyšovaním sádzok alebo blafovaním so skoro hociktorými dvoma kartami, čo jeho súpera vedie k dorovnávaniu (či dokonca zvyšovaniu) jeho stávok.
Na konci roku 2007 jeho celkové príjmy zo "živých" turnajov tvorili viac než 5 000 000 dolárov. Vo februári roku 2012 sa jeho príjmy vyšplhali na 10,210,073 dolárov čím sa radí na 15. miesto celosvetového rebríčka celkových zarobených výher.

</doc>
<doc id="196544" title="História letectva" url="https://sk.wikipedia.org/wiki?curid=196544">
História letectva

História letectva sa zaoberá vývojom mechanického letectva od prvých pokusov v lietaní šarkanov až do neprerušovaných, kontrolovaných motorových letov a ďalej.
Túžba ľudstva lietať sa pravdepodobne prejavila v Číne, kde sú zaznamenané prvé pokusy lietať na šarkanoch zo 6. storočia. Prvý let klzákom predviedol Abbas Ibn Firnas v Andalúzii v 9. storočí. Sen Leonarda da Vinci lietať možno nájsť vo viacerých jeho dielach, ale da Vinci sa letieť nikdy nepokúsil. Prvé vážne pokusy lietať sa konali v 18. storočí v Európe s teplovzdušnými balónmi (1783), klzákmi (Otto Lilienthal, 1891) a lietadlá s vlastným pohonom (bratia Wrightovci, 1903).
Odvtedy sa konštruktéri lietadiel pokúšajú o väčšiu rýchlosť, vzdialenosť, vyššiu výšku a lepšiu kontrolovateľnosť letov. Zoznam dôležitých faktorov ovplyvnil vynájdenie lietadla:
Prvé lety.
Sen ľudí lietať nastal z pozorovania vtákov a bol zobrazený v rôznych mýtoch (napríklad mýtus o Daidalovi a Ikarovi v gréckej mytológii, alebo mýtický lietajúci stroj Vimana v Rámájane). Prvé pokusy spočívali väčšinou v tom, že ľudia sa snažili pripojiť k sebe krídla ako imitácia vtákov, akým bol aj Daidalos a jeho krídla z pier a vosku. Pokusy napodobniť vtákov pripojením krídel pokračovali až do 17. storočia.
Balóny a šarkany v Číne.
V Číne boli prvýkrát použité teplovzdušné balóny, ktoré sa volali Kongming lantern. Ich vynálezcom bol vojenský generál Zhuge Liang, ktorý ich vraj používal na odstrašenie nepriateľov. Podľa britského vedca Josepha Needhama bolo podobné zariadenie používajúce lampu v papierovom kryte už skôr v 3. storočí pred Kr. tiež v Číne.
Počas vlády dynastie Jüan (13. storočie), vojvodcovia ako Chubilaj používali obdĺžnikovité lampy hojne počas festivalov, kde priťahovali pozornosť ľudí. V období Mongolskej ríše sa konštrukcia lámp rozšírila po Hodvábnej ceste do Strednej Ázie a na Blízky východ. Skoro rovnaké objekty s lampami sa používajú na oslavách v Tibetu a počas osláv Díválí v Indii. Neexistuje ale dôkaz, ktorý by hovoril o tom, že tieto prostredníctvom týchto balónov sa ľudia snažili lietať.
V roku 559 bol počas boja o moc zaznamenaný ľudský let na šarkanovi v provincií Severné Wei. Po smrti panovníka Juana Langa sa novým panovníkom stal Gao Huan. Po smrti Gao Huana sa novým panovníkom stal jeho syn, Gao Huan, jeho synom bol Juan Huangtou. Ten bol uväznený a prinútený letieť na šarkanovi z veže Ye. Juan Huangtou letel cez mesto a let prežil, ale zakrátko bol popravený. Pravdepodobne sa tento nápad objavil opäť o pár storočí neskôr, keď s ním prišiel Marco Polo.

</doc>
<doc id="196637" title="Volkswagen Chrobák" url="https://sk.wikipedia.org/wiki?curid=196637">
Volkswagen Chrobák

Volkswagen Chrobák je legendárny automobil vyrábaný firmou Volkswagen od roku 1938 do 2003 (v roku 1998 bola celá jeho výroba prenesená do Mexika.
Navrhol ho rakúsky automobilový konštruktér Ferdinand Porsche. Pri návrhu vychádzal z jestvujúceho prototypu "autá pre masy" konštruktéra Hansa Ledwinku, hlavného konštruktéra automobilky Tatra (po rokoch došlo k mimosúdnému vyrovnaniu medzi Volkswagenom a Hansom Ledwinkom). Označennie "Chrobák" však oficiálne dostal až v roku 1967. Za celé obdobie bolo vyrobených vyše 21,5 milióna týchto vozidiel v mnohých typoch a prevedeniach. Prvýkrát v dejinách kvôli výrobe jedného typu auta vzniklo "na zelenej lúke" nové mesto Wolfsburg.
História.
Ľudový automobil.
V roku 1931 začali Ferdinand Porsche a Zündapp vyvíjať "Auto für Jedermann" (auto pre každého) a po prvýkrát bolo použité meno "Volkswagen". Porsche preferoval plochý, vzduchom chladený štvorvalcový motor, ale Zündapp použil vodou chladený päťvalec. V roku 1932 predstavili tri prototypy . Všetky tieto automobily boli zničené počas vojny, posledný v roku 1945 počas bombardovania Stuttgartu. V roku 1933 Adolf Hitler schválil nákresy Porscheho návrhu "" ("Ľudový automobil"), jednoduchého automobilu schopného prepraviť dvoch dospelých a tri deti rýchlosťou /h. " Ľudový automobil " mal byť dostupný občanom Tretej ríše za 990 ríšskych mariek, čo bola vtedajšia cena malého motocyklu. Autorom designu Chrobáka je Erwin Komenda, Porscheho šéfdesigner. Výroba začala v roku 1939, ale vojna začala skôr, než sa začali vyrábať automobily Volkswagen masovo a výrobné linky boli zabrané pre výrobu vojenských vozidiel. Výroba civilných VW začala až po vojne.
Vojenský Chrobák a výroba do roku 1945.
 Keď projekt začal, predchádzajúci názov "Porsche 60" Ferdinanda Porscheho bol nahradený oficiálnym názvom KdF-Wagen. Názov odkazoval na organizáciu Kraft durch Freude, odnože nacistickej Nemeckej pracovnej fronty. Neskôr bol projekt známy ako Typ 1, ale preslávil sa ako Chrobák po skončení druhej svetovej vojny.

</doc>
<doc id="196656" title="Poľovný pes" url="https://sk.wikipedia.org/wiki?curid=196656">
Poľovný pes

Poľovné psy predstavujú skupinu plemien, ktoré sa využívajú, ako už ich označenie naznačuje, prevažne k lovu. Ich spoločným znakom je výborne vyvinutý lovecký pud, ktorý človek usmerňuje výcvikom pre svoje účely. 
Systematika.
Dnes delíme poľovné psy podľa spôsobu lovu do šiestich hlavných skupín na: 
Toto rozdelenie však nevystihuje úplne presnú špecializáciu plemien, pretože rôzne plemená teriérov sú upotrebiteľné nielen ako norníci, ale dajú sa nasadiť rôzne. V dnešnej dobe je nepraktické špecializovať výcvik psa na jednu oblasť poľovníctva. Vlastnosti väčšiny plemien sa prekrývajú a preto sa dajú využiť širšie. Stavače aj sliediče sa dajú s podobným výsledkom nasadiť na prácu na poli i v lese a teriér môže byť aj dobrým duričom.
Zdroje.
Tichá, V.; Tichý, J.: "Atlas plemen loveckých psů." Jiří Flégl-Vega, Praha 2003, ISBN 80-903186-0-6

</doc>
<doc id="196702" title="Priehrada (hrádza)" url="https://sk.wikipedia.org/wiki?curid=196702">
Priehrada (hrádza)

Priehrada je vodné dielo majúce podobu vzdúvacej stavby (s príslušenstvom), ktorá prehradzuje vodný tok a zadržuje vodu na vodohospodárske účely alebo zadržiavanie povodní. Vytvára priehradnú nádrž. Skladá sa z 2 častí:
Funkcia.
Priehrada slúži na zadržiavanie vody na zásobovanie pitnou alebo technickou vodou, na výrobu elektrickej energie, ochranu pred povodňami, vyrovnávanie prietokov, no i k rekreácii, vodným športom, rybolov a iné.
Konštrukcia hrádzí.
Rozlišujeme niekoľko typov priehrad:
Priehrady na Slovensku.
Na Slovensku je postavených viac ako 50 priehrad. Najväčšie vodné plochy vytvárajú priehrady:

</doc>
<doc id="196797" title="Tachyglossus" url="https://sk.wikipedia.org/wiki?curid=196797">
Tachyglossus

Tachyglossus, po slovensky ježura, je rod z čeľade ježurovité. Jeho jediným zástupcom je ježura krátkonosá (iné názvy: ježura austrálska, ježura krátkonohá, ježura pichľavá; lat. "Tachyglossus aculeatus", "Tachyglossus setosus", "Echidna aculeata", "Myrmecophaga aculeata").
Telo ježury krátkonosej je pokryté srsťou, cez ktorú prečnievajú pichliače. Ježura má charakteristicky pretiahnutý pysk a jazyk, ktorý je špecializovaný na lov termitov a mravcov. Tak ako ďalšie živočíchy z taxónu vtákozobcov ("Monotremata"), sú ježury krátkonosé cicavcami, ktoré kladú vajcia. 
Areálom rozšírenia tejto ježury je celý kontinent Austrálie, Tasmánia a Nová Guinea.

</doc>
<doc id="196914" title="Výkon (mechanický)" url="https://sk.wikipedia.org/wiki?curid=196914">
Výkon (mechanický)

Výkon je fyzikálna veličina, ktorá udáva množstvo vykonanej práce za určitý čas. Používa sa hlavne pri porovnávaní viacerých strojov alebo spôsobov. Označujeme ho "P" a základnou jednotkou výkonu podľa sústavy SI je 1 watt. Ďalšími jednotkami (zastaranými) sú napríklad 1 k (kôň; 1k = 735,5 W) a potom odvodené jednotky ako napríklad kW - kilowatt. 
Výkon je priamoúmerný práci, čiže čím väčšia práca, tým väčší výkon. Je nepriamo úmerný času, teda čím väčšia doba, tým menší výkon. Z toho vyplýva, že výkon od času a práce závisí.
Výkon sa dá vypočítať ako formula_1 , pričom formula_2 je práca v jouloch a formula_3 je čas v sekundách. Fyzikálne korektný výpočet okamžitého výkonu je formula_4, čiže ako zmena energie za čas, kde formula_2 nemusí byť len konaná práca, ale celková energia systému a formula_6 je prvá časová derivácia.

</doc>
<doc id="196970" title="Slovenské Hnutie Obrody" url="https://sk.wikipedia.org/wiki?curid=196970">
Slovenské Hnutie Obrody

Slovenské Hnutie Obrody je slovenské nacionálne orientované občianske združenie. Vzniklo v roku 2004. Predsedom občianskeho združenia je od roku 2006 Róbert Švec. Hnutie neskrýva sympatie k fašistickému vojnovému Slovenskému štátu; je orientované euroskepticky a požaduje odchod Slovenska z euroatlantických štruktúr. V máji 2019 bola založená politická strana s rovnakým názvom, ktorej predsedom je rovnako Róbert Švec. Tri hlavné piliere združenia sú aktivizmus, vlastenectvo a slovanstvo.
Zo stanov Slovenského Hnutia Obrody.
Slovenské Hnutie Obrody (SHO) je občianske združenie a politické hnutie, ktoré sa snaží prebúdzať a prehlbovať národné povedomie a vlastenectvo Slovákov. 
Programovo nadväzuje na prácu a odkaz Ľudovíta Štúra.
Združuje Slovákov, bez ohľadu na pohlavie, rasu, náboženské presvedčenie, sociálne postavenie a národnosť, ktorí súhlasia s programom a stanovami združenia. 
Priority Slovenského Hnutia Obrody.
SHO sa venuje projektom:

</doc>
<doc id="197197" title="Sveti Ivan" url="https://sk.wikipedia.org/wiki?curid=197197">
Sveti Ivan

Sveti Ivan (bulharským písmom:"Свети Иван"; doslova "Svätý Ivan") je najväčší ostrov Bulharska v jeho teritoriálnych vodách Čierneho mora s rozlohou . Nachádza sa od od najsevernejšieho bodu polostrova Stolec v Sozopolskom zálive. Najvyššie pohoria na ostrove siahajú do výšky . Na ostrove sa nachádza maják, ktorý moreplavcom slúži na orientáciu, aby sa ľahšie dostali k Burgasu.
Spolu s ostrovom Sveti Petăr žije na ostrove asi 70 druhov vtákov. Hniezdi tu najväčšia kolóna čajok. V roku 1993 ostrov vyhlásili za chránené územie, aby tak zabránili úbytku pôvodnej fauny zapísanej v červenom zozname Bulharskej republiky.
Dejiny.
V 7. storočí pred Kr. ostrov osídlili Tráci a postavili si tu chrám. Súčasťou tohto chrámu bola vysoká socha boha Apolóna, ktorému chrám zasvätili.
Na prelome 5.6. storočia na ostrove postavili Chrám svätej Bohorodičky, ktorý bol pravdepodobne spojený s veľkým kláštorným komplexom svätého Jána (Ján je bulharská verzia mena Ivan) postaveným v 10. storočí. Rekonštrukcie sa dočkal v roku 1263, kedy na ostrove postavili Katedrálu svätého Ivana (Jána) Krstiteľa. Dnes sa v kláštore nachádza knižnica. Ešte v tom období kláštor vyhlásili za rezidenciu bulharských kniežat. Podľa miestnych obyvateľov si tu cár Todor Svetoslavov v roku 1308 zobral byzantskú princeznú Teodoru za ženu a od toho času sa ostrov volal aj Cársky ostrov.
Kláštor v roku 1453 po páde Konštantínopolu ostal až do rokov 14671471 celkom zničený. Vojská Osmanskej ríše ho však v roku 1629 znova zrovnali zo zemou. Po nájazde Tatárov sa miestni mnísi presťahovali na ostrov Chalkidiki.
Na ostrove sa nachádzajú hrobky dvoch konštantínopolských patriarchov a podľa niektorých historikov sa do tejto oblasti situujú počiatky života Trákov, Grékov, Bulharov, Turkov a Rusov. V roku 1985 tu archeológovia našli vykopávky dvoch katolíckych chrámov, pozostatky knižnice a cárskej rezidencie. V juhozápadnej časti ostrova mali vojská Osmanskej ríše bojujúce v Rusko-tureckej vojne (18281829) vojenský tábor.

</doc>
<doc id="197199" title="Gejza (knieža)" url="https://sk.wikipedia.org/wiki?curid=197199">
Gejza (knieža)

Gejza (* 947/950 – † 997) bol v rokoch cca 967 – cca 971 knieža buď Biharska alebo Nitrianskeho kniežatstva a potom v rokoch 971997 (veľko)knieža Uhorska. Bol Arpádov pravnuk. 
Gejza vytvoril kniežatstvo z bývalého Blatenského a Nitrianskeho kniežatsva a za jedno zo sídiel si zvolil Ostrihom na sútoku Hrona a Dunaja. Potom povolal bavorských misionárov a neskôr aj sv. Vojtecha so skupinou misionárov z Čiech. 
Životopis.
Keď sa stal kniežaťom Uhorska po otcovej smrti v roku 971, sídlil v Ostrihome. Jeho manželka, tak ako manželky nasledujúcich uhorských kráľov, sídlila vo Vespréme. Gejza fakticky ovládal iba Zadunajsko, prostredníctvom manželstva so Šaroltou (967) aj Sedmohradsko a čiastočne aj Nitriansko, kde ako údelné knieža vládol podľa rozhodnutia Takšoňa jeho brat Michal. Gejza mal neskôr obavy pred bratovou mocou, ktorá značne narástla, a preto nechal Michala v r. 995 odstrániť a do Nitry dosadil svojho syna Vajka/Štefana. 
Gejza sa všeobecne považuje za vládcu, ktorý začal vytvárať uhorský štát, teda pripájať okolité územia ovládané lokálnymi staromaďarskými náčelníkmi k zadunajskému územiu ovládanému ním samým. Tento proces ukončil až jeho syn Štefan začiatkom 11. storočia. Správny systém štátu prebral od miestneho slovanského obyvateľstva (Veľká Morava a podobne). 
Okolo roku 971/972 bola z popudu Pilgrima, pasovského biskupa, podniknutá prvá misia s cieľom konvertovať Gejzu a uhorskú šľachtu na kresťanskú vieru. Podľa niektorých zdrojov bola misia úspešná, podľa iných podobnne ako početné neskoršie bavorské misie, bola neúspešná a až misia pražského biskupa Vojtecha a opáta Astrika v roku 982 alebo 995 bola v tomto smere úspešná. Zrejme za vlády Gejzu vzniklo Vesprémske biskupstvo, prvé uhorské biskupstvo. Podiel slovanského obyvateľstva v Uhorsku bol vtedy taký veľký, že biskup Pilgrim považoval Uhorsko za jednu zo svojich slovanských cirkevných provincií.

</doc>
<doc id="197302" title="Strmhlavý bombardér" url="https://sk.wikipedia.org/wiki?curid=197302">
Strmhlavý bombardér

Strmhlavý bombardér je typ bombardovacích lietadiel, ktorý na svoj cieľ útočí pri rýchlom a strmom zostupe, tzv. strmhlavým náletom. Takýto manéver umožňuje väčšiu presnosť zásahu bomby a lepšiu ochranu pred protilietadlovou paľbou nepriateľa. Strmhlavé bombardéry sa z toho dôvodu používali hlavne pre útoky proti relatívne malým alebo pohybujúcim sa cieľom, ako sú mosty, automobily alebo lode. Útok strmhlav navyše umožňuje zasiahnuť paluby vojnových lodí, ktoré sú menej pancierované ako ich boky na čiare ponoru.
Asi najznámejším strmhlavým bombardérom bol Junkers Ju 87 Stuka, ktorý sa stal symbolom tohto druhu lietadiel. Stroje mali na ľavej kapotovanej nohe svojho podvozku pripevnenú sirénu, ktorá vyvolávala pri strmhlavom lete, kedy ju zvykli letci zapínať, výrazný kvílivý zvuk. Ďalšie strmhlavé bombardéry boli nasadené najmä počas bojov v Pacifiku, kde sa výrazne zapojili do námorných bojov. Boli to napríklad americké stroje SBD Dauntless, či SB2C Helldiver, alebo ich japonskí konkurenti, napr. Aiči D3A Val.
Po skončení druhej svetovej vojny sa strmhlavé bombardéry z výzbroje dosť rýchlo vytratili. Bolo to spôsobené zefektívnením protilietadlovej obrany, ako aj pokrokom vo vývoji stíhacích lietadiel, ktoré dokázali zväčša proti relatívne pomalším strmhlavým bombardérom úspešne zasahovať. V rovnakom čase umožnil rozvoj najstarších počítacích strojov vytvoriť podstatne dokonalejšie a hlavne presnejšie bombardovacie zameriavače, ktoré bolo možné inštalovať prakticky do akéhokoľvek lietadla. Časť úloh strmhlavých bombardérov tak prebrali klasické taktické alebo stredné bombardéry. Zdokonaľovanie stíhacích lietadiel a ich nasadenia proti pozemným cieľom, spôsobilo vznik nového druhu tzv. stíhacích bombardérov, ktorých nasadenie pri útokoch na menšie ciele už bolo dostatočne efektívne.

</doc>
<doc id="197438" title="Ivetta Macejková" url="https://sk.wikipedia.org/wiki?curid=197438">
Ivetta Macejková

JUDr. Ivetta Macejková, PhD., LL.M., rod. Cintavá (* 22. január 1958, Bratislava), je bývalá predsedníčka Ústavného súdu Slovenskej republiky.
V súčasnosti je sudkyňa Najvyššieho súdu SR.
Život a kariéra.
Vysokoškolské štúdium ukončila na Právnickej fakulte Univerzity Komenského v Bratislave v roku 1981 a v roku 1982 získala diplom doktora práv a začala pracovať ako podniková právnička v Pozemných stavbách Bratislava.
V januári 1992 nastúpila na Okresný súd Bratislava - vidiek, kde po vymenovaní za sudkyňu pôsobila ako podpredsedníčka a neskôr predsedníčka Okresného súdu Bratislava - vidiek. V rámci reorganizácie justičných orgánov zakladala Okresný súd Pezinok.
V rokoch 1996 - 1998 pôsobila vo funkcii predsedníčky Krajského súdu Bratislava. Na Krajskom súde Bratislava pracovala až do roku 2006 ako predsedníčka trestného senátu. V roku 2006 po výberovom konaní na sudcu Najvyššieho súdu Slovenskej republiky - sudcu odvolacej agendy Špeciálneho súdu pri Najvyššom súde Slovenskej republiky sa stala sudkyňou a členkou trestného kolégia Najvyššieho súdu Slovenskej republiky ako jediná žena. Tu pôsobila do februára 2007.
Od roku 1995 sa podieľala na pedagogickom procese na katedre trestného práva Právnickej fakulty Univerzity Mateja Bela v Banskej Bystrici i na katedre trestného práva Právnickej fakulty Univerzity Komenského v Bratislave.
V máji 2012 obhájila dizertačnú prácu na Právnickej fakulte Univerzity Pavla Jozefa Šafárika v Košiciach na tému „Trestné právo a jeho ústavné limity v podmienkach Slovenskej republiky“.
Macejová v decembri 2016 na Vysokej škole bezpečnostného manažérstva v Košiciach získala titul LL.M.. Názov Macejkovej závrečnej práce „Právo EÚ v rozhodovacej činnosti Ústavného súdu SR“ je podobný názvu inej práce, obhájenej na Univerzite Pavla Jozefa Šafárika s názvom „Právo EÚ a rozhodovacia činnosť Ústavného súdu SR“. Rektor školy tvrdí, že na podiplomové štúdium sa povinnosť použiť antiplagiátorský softvér nevzťahuje, lebo ide o súčasť celoživotného vzdelávania. Macejovej práca teda kontrolou neprešla. Novinárke Denníka N bolo umožnené do práce nachádzajúcej sa v rektorej kancelárii nahliadnuť len v limitovanom čase, nemohla si robiť výpisky ani porovnávať prácu s prácou podobného mena, ktorú mala uloženú v mobile. Macejková obvinila autorku článku z klamstva a svoju prácu odmieta opäť sprístupniť.
Ústavný súd SR.
Za sudkyňu a zároveň za predsedníčku Ústavného súdu Slovenskej republiky ju vymenoval prezident Slovenskej republiky Ivan Gašparovič 16. februára 2007.
V novembri 2012 týždenník .týždeň uverejnil informácie, podľa ktorých mala Ivetta Macejková spolu s prezidentom Ivanom Gašparovičom ovplyvňovať sudcu Juraja Horvátha. Sudca Horváth mal podľa týždenníka .týždeň zmeniť svoj hlas na poslednú chvíľu tak, aby prezidentovi umožnil zvoleného generálneho prokurátora Jozefa Čentéša nevymenovať.
V reakcii na informácie uverejnené v týždenníku .týždeň vydal Ústavný súd Slovenskej republiky na svojej webovej stránke tlačovú informáciu č. 68/2012, ktorej obsahom je stanovisko predsedníčky Ústavného súdu Slovenskej republiky k článkom publikovaným v týždenníku .týždeň.
V stanovisku sa uvádza, že vzhľadom na ich závažnosť sa týmito obvineniami predsedníčka ústavného súdu zaoberala na neverejnom zasadnutí pléna ústavného súdu 21. novembra 2012 a každý z 11 sudcov prítomných na neverejnom zasadnutí pléna ústavného súdu (vrátane sudcu Horvátha) uviedol, že pred hlasovaním vo veci vedenej pod sp. zn. PL. ÚS 4/2012 o návrhu skupiny poslancov Národnej rady Slovenskej republiky na podanie výkladu čl. 102 ods. 1 písm. t) a čl. 150 Ústavy Slovenskej republiky neposkytol informáciu o tom, ako bude hlasovať o predmetnom návrhu nikomu, okrem sudcov pléna ústavného súdu.
Sudca Horváth uviedol, že nie je pravda, že by naňho predsedníčka ústavného súdu vyvíjala nátlak.&lt;ref name="USSR 68/2012"&gt;&lt;/ref&gt;

</doc>
<doc id="197505" title="Tulipán" url="https://sk.wikipedia.org/wiki?curid=197505">
Tulipán

Tulipán ("Tulipa") je trvalka, cibuľovitá rastlina s nápadnými kvetmi rodu Tulipa, patriacich do čeľade ľaliovité ("Liliaceae"). 
V prírode sa vyskytuje vo viacerých regiónoch ako sú Južná Európa, Severná Afrika a Ázia od Anatólie a Iránu po severovýchod Číny. Najväčšiu druhovú pestrosť týchto kvetov môžeme nájsť v pohoriach Pamír, Hindúkuš a na stepiach Kazachstanu.
Tulipány sú trváce cibuľové rastliny s malým počtom šedozelených priliehavých listov s voskovitým povrchom a veľkými kvetmi so šiestimi okvetnými lupeňmi, ktoré dorastajú do výšky medzi 10 – . Plodom tulipánu je suchá kapsula obsahujúca početné diskovité semená.
Skupiny.
Tulipány sa delia na 15 tzv. skupín:

</doc>
<doc id="197514" title="Marián Andričík" url="https://sk.wikipedia.org/wiki?curid=197514">
Marián Andričík

Prof. PhDr. Marián Andričík, PhD. (* 13. august 1964, Humenné) je slovenský literárny vedec, prekladateľ a vysokoškolský pedagóg, prodekan pre vedeckovýskumnú činnosť a doktorandské štúdium Filozofickej fakulty Univerzity Pavla Jozefa Šafárika v Košiciach. Syn básnika, prekladateľa a rozhlasového redaktora Juraja Andričíka.
Vyštudoval slovenčinu a angličtinu na Filozofickej fakulte Univerzity Komenského v Bratislave. Pracoval ako redaktor časopisu Dotyky. Absolvoval jedenapolmesačnú stáž v USA na The American University vo Washingtone. V rokoch 1996 až 2007 pôsobil ako pedagóg na Prešovskej univerzite v Prešove. V roku 2003 obhájil dizertačnú prácu "K druhovým problémom prekladu", v roku 2008 sa habilitoval na docenta a 19. septembra 2018 ho prezident SR Andrej Kiska vymenoval za profesora.
Venuje sa prekladu poézie, prózy, divadelných a rozhlasových hier, esejí aj odbornej literatúry. V roku 1993 získal prémiu Slovenského literárneho fondu za preklad výberu z poézie Johna Keatsa, v roku 1996 za antológiu beatnickej poézie, v roku 2005 za výber z poézie Williama Blaka, v roku 2006 za "Anglicko-slovenský a slovensko-anglický slovník" a Krištáľové krídlo za rok 2020 v kategórii "Publicistika a literatúra" za historicky prvý slovenský preklad jedného z najvýznamnejších diel svetovej literatúry – biblického eposu Johna Miltona "Stratený raj".
Žije a pracuje v Košiciach, s manželkou Markétou majú dvoch synov.

</doc>
<doc id="197534" title="Ingrid Hrubaničová" url="https://sk.wikipedia.org/wiki?curid=197534">
Ingrid Hrubaničová

Ingrid Hrubaničová (* 3. máj 1965, Michalovce) je slovenská spisovateľka, pedagogička, jazykovedkyňa a herečka.
Životopis.
Vyštudovala odbor slovenský jazyk a literatúra – dejepis na Filozofickej fakulte Univerzity Pavla Jozefa Šafárika v Prešove. V rokoch 19891997 a pracovala ako lexikografka v JÚĽS, od roku 2013 pracuje v tejto inštitúcii na Oddelení jazykovej kultúry a terminológie. Venuje sa popularizácii slovenčiny v médiách. Externe učí štylistiku na Divadelnej fakulte VŠMU v Bratislave. Bola jednou zo zakladajúcich osobností a herečkou divadla Stoka, v súčasnosti hrá v divadle SkRAT.

</doc>
<doc id="197838" title="Kečuánčina" url="https://sk.wikipedia.org/wiki?curid=197838">
Kečuánčina

Kečuánčina alebo kečujčina je domorodý jazyk Južnej Ameriky. Je to jazyk indiánskeho etnika Kečuánci (=Kečuovia).
Tento jazyk bol oficiálnym jazykom ríše Inkov. V súčasnosti ho používa vo viacerých dialektoch asi desať miliónov obyvateľov Južnej Ameriky, konkrétne v Peru, južnej a strednej Bolívii (v týchto dvoch štátoch je od roku 1975 resp. 1977 jedným z úradných jazykov), v južnej Kolumbii, v Ekvádore, v Argentíne a v severnej časti Čile. Tento jazyk je v súčasnosti najpoužívanejším z jazykov pôvodných obyvateľov amerického kontinentu.

</doc>
<doc id="197856" title="Tofu" url="https://sk.wikipedia.org/wiki?curid=197856">
Tofu

Tofu alebo tófu () je jedlo vyrábané zrážaním sójového mlieka pomocou solí (sadra), enzýmov alebo kyselín. Jednotlivé zrážadlá obohacujú nimi vyrobené tofu o špecifické látky. V niektorých publikáciách sa stretneme aj s variantmi názvu "toufu" alebo "tou-fu".
Pôvod a rozšírenie.
Tofu pochádza z Číny, kde sa začalo vyrábať už pred 2000 rokmi. V 7. storočí sa jeho znalosť rozšírila aj do Japonska. V oboch krajinách, rovnako aj vo Vietname, Kórei a Thajsku, patrí dodnes k tradičným jedlám.
V španielskom slovníku sa slovo tofu prvýkrát objavilo v roku 1603. V západných krajinách bolo tofu prakticky neznáme až do polovice 20. storočia, ale s rastúcim záujmom o vegetariánstvo a zdravú stravu sa aj tu začalo masívne rozširovať. Dnes možno tofu kúpiť nielen v obchodoch so zdravou výživou, ale aj v mnohých hypermarketoch a supermarketoch.
Výživa.
Tofu má málo kalórií, je bohatým zdrojom železa a neobsahuje žiadny cholesterol. Podľa použitého zrážadla môže byť bohaté aj na vápnik a horčík.
Využitie.
V Ázijskej kuchyni sa tofu využíva v slaných aj sladkých jedlách a je cenené predovšetkým pre svoju schopnosť prijať chuť ostatných použitých prísad. V Európe a Amerike je tofu spojené predovšetkým s vegetariánstvom a vegánstvom, vďaka jeho vysokému obsahu bielkovín.
Tofu sa väčšinou predává v týchto podobách:
Tvrdší variant sa väčšinou používa v jedlách, ktoré majú mať tvar, napríklad v čínskej kuchyni alebo jedlách pripomínajúcich mäso, mäkké tofu sa používa v dezertoch, polievkach alebo omáčkach.
Tofu možno rôznymi spôsobmi "ochucovať" a pridávať do neho rozmanité prísady, napr. zeleninu, morské riasy alebo bylinky; na trhu existuje taktiež tofu údené, marinované alebo mrazené a opekané. Výrobcovia zdravej výživy dodávajú ďalšie výrobky alebo polotovary odvodené z tofu alebo vyrobené podobnou technológiou, ako sú fašírky, nátierky či salámy.

</doc>
<doc id="197859" title="Amín" url="https://sk.wikipedia.org/wiki?curid=197859">
Amín

Amíny sú organické zlúčeniny a tiež druh funkčnej skupiny, ktoré obsahujú dusík ako kľúčový atóm. Vo svojej štruktúre amíny pripomínajú amoniak, kde jeden alebo viac vodíkových atómov je nahradených organickými substituentami ako napríklad alkylovými alebo arylovými skupinami. Dôležitú výnimku tvoria zlúčeniny typu RC(O)NR2, kde C(O) je karbonylová skupina, ktoré nenazývame amíny, ale amidy. Amidy a amíny majú odlišné štruktúry a vlastnosti, takže tento rozdiel je chemicky dôležitý. Trochu mätúci je však fakt, že amíny, v ktorých skupina N-H bola nahradená skupinou N-M (kde M je kov), sa takisto nazývajú amidy, napríklad (CH3)2NLi voláme lítiumdimetylamid.
Amíny sú jedna z centrálnych skupín v organickej chémii. Všetky známe životné procesy závisia na aminokyselinách, z ktorých každá obsahuje aminoskupinu.

</doc>
<doc id="197867" title="Povesť (literatúra)" url="https://sk.wikipedia.org/wiki?curid=197867">
Povesť (literatúra)

Povesť je nie veľmi dlhý žáner prozaickej epiky, ktorý spravidla spracúva historickú tematiku voľne, v rozpore s historickou skutočnosťou, s pútavým dejom. V súčasnosti je termín takmer výlučne vyhradený pre oblasť ľudovej slovesnosti. V minulosti sa ako "prostonárodná povesť" označovala ľudová rozprávka.
Základnou rozličnosťou je, že povesť má reálny základ, napríklad nejaké územie.(Bratislavský hrad, Svätopluk...), kým rozprávka má celý dej vymyslený. 
Povesť je podobná rozprávke, má jednoduchý dej a je krátka. 
Povesti rozdeľujeme na 4 druhy:

</doc>
<doc id="197885" title="Podzávoz" url="https://sk.wikipedia.org/wiki?curid=197885">
Podzávoz

Podzávoz je mestská časť mesta Čadca. Nachádza sa severozápadne od centra mesta a je akýmsi predmestím pred vstupom z Milošovej. Je na povodí rieky Čierňanky.
Polohopis.
Podzávoz sa nachádza na východnom okraji Predných vrchov (podcelku Turzovskej vrchoviny), v údolí Milošovského potoka, ktorý priteká z Milošovej a na juhovýchodnom okraji sa vlieva do Čierňanky. Na juhu sa dvíha hrebeň Jurošovského vrchu, ktorý oddeľuje územie od Hornokysuckého podolia.
Na severe susedí so Svrčinovcom, na východe s Čadečkou, na juhu s centrom a mestskými časťami U Hluška a U Sihelníka, na západe s Rakovou a na severozápade s Milošovou.
Priemysel a doprava.
Východným okrajom územia vedie diaľnica D3, otvorená v decembri 2020. Na nej je vybudovaný výjazd Podzávoz s privádzačom a estakáda Podzávoz, na ktorej diaľnica prekonáva údolie Čierňanky. V tesnej blízkosti diaľničného výjazdu sa nachádza "Priemyselný park Čadca - Svrčinovec", v ktorom sídlia firmy z oblasti strojárskeho a automobilového priemyslu.

</doc>
<doc id="197915" title="Korlátka" url="https://sk.wikipedia.org/wiki?curid=197915">
Korlátka

Korlátka (-normovaný názov) alebo Korlátsky hrad kedysi slúžil na stráženie tzv. Českej cesty. Hrad pochádza z 13. storočia, opustený bol v 18. storočí. Dnes sa z neho dochoval črep valcovej veže (na Slovensku ojedinelé), zvyšky paláca a hradieb. Najviac zachovaná je hospodárska budova v predhradí.
Hrad sa nachádza v Malých Karpatoch, 455 m n. m., nad obcou Cerová pri časti Rozbehy.
Ďalšie názvy: "Korlátsky hrad", "Korlátko", "Korlátky", "Cerovský zámok", "Konrádov kameň", 1324 "Korlathkeu", 1399 "Korlathkw", "Kunradstayn", 1443 "Koratowe Kameny", "Kunradi Lapide", "Karlátkó", "Konradstein"

</doc>
<doc id="197979" title="Ruskinovce" url="https://sk.wikipedia.org/wiki?curid=197979">
Ruskinovce

Ruskinovce bola obec v kežmarskom okrese. Zanikla v dôsledku zriadenia vojenského obvodu Javorina.
Ruskinovce boli známe už od 13. storočia. V roku 1271 boli povýšené na kráľovské mesto na základe práv udelených spišským Sasom uhorským kráľom Štefanom V. Spolu s ďalšími dvanástimi spišskými mestami boli v roku 1412 dané do zálohu poľskému kráľovi. Od 13. storočia tu tiež stál gotický dvojloďový kostol sv. Agnesy. Madona z tohto kostola pochádza z dielne Majstra Pavla z Levoče a momentálne sa nachádza v Národnej galérii v Bratislave. Od konca 19. storočia tu tiež stál kostol evanjelickej cirkvi augsburského vyznania. V roku 1726 bola na podnet kapitána Ľubovnianskeho hradu, Teodora Ľubomírskeho, postavená socha Immaculaty (podobnú a z tejto série najväčšiu, možno nájsť v neďalekej Ľubici). 
V roku 1952 bola obec z dôvodu zriadenia vojenského výcvikového priestoru Javorina násilne vysťahovaná. Postupne boli rozobraté obytné a hospodárske budovy, ich materiál sa použil na stavbu ciest. Kostoly boli najskôr vypratané a slúžili ako sklady. No nakoniec tiež padli za obeť spolu so sochou Immaculaty (mariánskeho stĺpu). Na konci 90. rokov 20. storočia sa začali vyvíjať aktivity na obnovu Ruskinoviec. Postupne sa na mieste bývalého katolíckeho gotického kostola postavila drevená kaplnka. Niekoľko desiatok metrov ďalej bol zasa na mieste bývalého evanjelického kostola inštalovaný kríž s rytinou tohto kostola. Pravidelne sa tu začali slúžievať výročné bohoslužby. Momentálne je prístup do bývalej obce možný cez Ľubicu a závory ohraničujúce bývalý vojenský priestor, ktorý bol 31. decembra 2010 zrušený.

</doc>
<doc id="197980" title="Fitnes" url="https://sk.wikipedia.org/wiki?curid=197980">
Fitnes

Fitnes sú športové aktivity a celkový životný štýl, ktorý má za cieľ všeobecnú telesnú kondíciu, zdatnosť, zlepšenie držania tela, zlepšenie konceptu postavy a pod. pri súčasnom pôsobení na upevňovanie zdravia a rozvoji sily. Na fitnes cvičeniach sa používajú okrem tradičných činiek aj rôzne špeciálne stroje, trenažéry a pod., ktoré sú bežne k dispozícii vo fitnes centrách. Okrem cvičenia záujemcovia obyčajne dodržiavajú aj určitý diétny režim, prípadne používajú rôzne doplnky výživy.
Medzi najznámejšie osobnosti a predstaviteľky ženského fitnes na Slovensku patria Zora Czoborová alebo Marietta Žigalová. Najvýraznejší predstaviteľ mužského fitnes je Daniel Medo.

</doc>
<doc id="198033" title="Tepelný izolant" url="https://sk.wikipedia.org/wiki?curid=198033">
Tepelný izolant

Tepelný izolant je látka, ktorá vedie zle (alebo vôbec) teplo, tzn. má nízku tepelnú vodivosť.
Veličina, ktorá umožňuje porovnanie látok podľa tepelnej vodivosti, sa nazýva súčiniteľ tepelnej vodivosti. Tepelné izolanty majú súčiniteľ tepelnej vodivosti nízky.
Opakom tepelného izolantu je tepelný vodič.
Príklad tepelného izolantu.
Najlepšími tepelnými izolantami sú plyny a kvapaliny, ktoré rýchlejšie ako vedením prenášajú teplo prúdením.
Z pevných látok sú dobrými tepelnými izolantami predovšetkým látky, ktoré obsahujú veľa plynu (vzduchu), napr. sklenená vata, perie, srsť, sklo, drevo, penový polystyrén, a pod. V stavebníctve sa pre lepšiu tepelnú izoláciu používajú tehly s dutinami. Z látok neobsahujúcich plyny sú dobrými tepelnými izolantami napr. plasty, alebo bakelit.
Využitie.
Tepelné izolanty sa využívajú všade tam, kde je potrebné zabrániť predávaniu tepla (úniku tepla) - zateplenie fasád domov, potrubí a pod., alebo v prípade, kedy treba zabrániť ohrevu materiálu (drevené držadlá kuchynského riadu a pod.).
Typickým príkladom je zimné oblečenie, ktoré izoluje teplo vďaka vzduchu, ktorý je uzatvorený medzi vláknami vlneného svetra, na podobnom princípe fungujú duté vlákna, alebo perie.

</doc>
<doc id="198041" title="Gillian Andersonová" url="https://sk.wikipedia.org/wiki?curid=198041">
Gillian Andersonová

Gillian Leigh Andersonová (* 9. august 1968, Chicago, Illinois, USA) je americká herečka, ktorá v rokoch 19932002 stvárňovala postavu agentky Scullyovej v seriáli Akty X.
Mladosť.
Niekoľko mesiacov po narodení Gillian sa celá rodina presťahovala z Chicaga do Veľkej Británie, kde Gillianin otec začal študovať na londýnskej filmovej škole. Krátko po jej jedenástich narodeninách sa celá rodina presťahovala späť do USA. V Michigane pokračovala Gillian v štúdiu na základnej a neskôr na strednej škole. Maturovala v roku 1986. Jej veľkou vášňou v tejto dobe bolo divadlo, a tak sa Gillian vo svojich 22 rokoch presťahovala do New Yorku. Okrem práce čašníčky hrala aj v niektorých newyorských divadlách. Prvý veľký úspech mala s divadelnou hrou Absent Friends. Gillian sa však v New Yorku nedokázala udržať a začala cestovať po celých USA. Vo svojich 24 rokoch sa dostala až do Los Angeles, kde (aj keď sa pôvodne odmietala zúčastňovať konkurzov do seriálov) si ju všimol scenárista Chris Carter, ktorý za túto budúcu predstaviteľku Dany Scullyovej vo svojom seriáli Akty X tak bojoval, že nakoniec s jej účinkovaním v novom sci-fi súhlasili aj producenti.
Filmové úlohy.
Producenti neboli s Gillian stále veľmi spokojní a všadeprítomné napätie povolil až obrovský úspech, ktorý Akty X počas prvých dvoch rokov vysielania dosiahli. Je paradox, že napriek obrovskému úspechu seriálu sa Gillian nikdy nenaskytla žiadna skutočne veľká filmová úloha (ako v prípade Davida Duchovneho, jej seriálového partnera, ktorý sa po skončení seriálu s úspechom venoval filmovým úlohám). Pokiaľ nepočítame celovečerný film Akty X z roku 1998, tak jej pravdepodobne najznámejšou filmovou úlohou bola tá vo filme "The Turning" (1992). Za zmienku stojí aj televízny film "The House of Mirth", v ktorom sa herečka objavila v roku 2000. Ide o komornú historickú drámu. Z ďalších projektov, v ktorých sa objavila v hlavnej úlohe, sú to "The Mighty Celt" z roku 2005 a "Straightheads" z roku 2007.

</doc>
<doc id="198045" title="Drevenica (dom)" url="https://sk.wikipedia.org/wiki?curid=198045">
Drevenica (dom)

Drevenica je zrubová stavba tvorená drevenými brvnami z jedľového, bukového či jelšového dreva. Vzniknuté škáry sa najčastejšie upchávali machom a prekrývali žrďovinou alebo latkami, nazývanými aj záhlobky. Vzhľadom na lokalitu sa omazávali hlinou niekedy sa brvná bielili vápnom. Ako krytina sa používal drevený šindeľ. Zdobili sa združené okná, nadpražia dverí. Štít mal vysokú podlomenicu alebo sa robil doskový renesančný štít, usporiadaný klasovito alebo vejárovito. Hospodárske budovy sú spolu s obytnou budovou pod spoločnou valbovou strechou alebo strechou s veľmi vysokou podlomenicou ktorá je obohatená polvalbou, prípadne je štít dvakrát zalomený a ukončený kuklou.

</doc>
<doc id="198085" title="Jozef Emanuel" url="https://sk.wikipedia.org/wiki?curid=198085">
Jozef Emanuel

Jozef Emanuel, pseudonym J. E. Montevideo (* 18. marec 1803 Vrbové - † 8. máj 1890 Košeca) bol slovenský básnik a národovec.
Život a dielo.
Študoval na gymnáziách v Nitre a od roku 1821 v Bratislave, filozofiu v Nitre a teológiu v Trnave.
Po kňazskej vysviacke kaplánoval v Bytči a Košeci. Od roku 1845 bol farárom v Horných Kočkovciach. Roku 1846 prešiel na faru do Košece, ku ktorej sa viaže podstatná časť jeho kňazského pôsobenia. Od roku 1860 bol dekanom ilavského dištriktu. Roku 1870 ho zvolili do prvého výboru Spolku sv. Vojtecha.
Bol zakladajúcim členom Matice slovenskej a gymnázia v Kláštore pod Znievom.
Popri kňazskej činnosti vyznačil sa ako básnik, plodný publicista a propagátor slovenskej tlače. Príležitostnými básňami a piesňami, náboženskomravnými úvahami i humoristickými článkami prispieval do viacerých slovenských časopisov: Cyrill a Method, Černokňažník, Literárne listy, Katolícke noviny, Slovenské noviny, Orol tatranský, Priateľ školy a literatúry, Sokol a Rarášek.
Prvé básne mu uverejnil Ľudovít Štúr v Orle tatranskom v rokoch 1845-1846 pod názvom "K Orlovi, Jeseň" a "K novému roku rodákom". Na základe týchto básnických vystúpení mohol Jozef Miloslav Hurban vo svojej odpovedi na Kollárov polemický spis Hlasové o potřebě jednoty spisovného jazyka pro Čechy, Moravany a Slováky uviesť Jozefa Emmanuela spolu s ďalšími slovenskými literátmi ako autora, ktorý dokumentuje príklon slovenských spisovateľov k spisovnej slovenčine.
Už v päťdesiatych rokoch 19. storočia sa zapojil do hnutia spolkov striezlivosti. V Katolíckych novinách uverejnil články proti pijatike "Pálenka a jej miláček" (1852) a "Žiaľ a vzdychanie bohabojného hospodára nad ľudom korheľstvu oddaným" (1855). Tam publikoval aj báseň "Fašiangy" (1884), v ktorej stavia do protikladu slávenie fašiangov v minulosti a súčasnosti. V pálenke vidí príčinu mravného a hospodárskeho úpadku ľudu.
Úspešná bola tiež Emmanuelova vianočná hra "Betlehem" (Budín 1856), ktorá rozšírila pomerne skromnú slovenskú divadelnú produkciu obdobia bachovského absolutizmu.
Mnohostrannosť Emmanuelovej kultúrnej činnosti potvrdzujú jeho príspevky v humoristických časopisoch Černokňažník a Rarášek, kde publikoval cyklus humoresiek s ústrednou postavou Raráška.

</doc>
<doc id="198166" title="Alterovaná stupnica" url="https://sk.wikipedia.org/wiki?curid=198166">
Alterovaná stupnica

Alterovaná stupnica je stupnica často používaná v džeze, ale i iných odvetviach modernej hudby. Existuje viacero náhľadov na to, ako popísať alterovanú stupnicu. Výsledná stupnica znie vždy rovnako, tóny su len enharmonicky zamenené.
Prvý spôsob, ako vytvoriť alterovanú stupnicu je vziať durovú stupnicu a znížiť všetky jej tóny (okrem prvého tónu) o poltón. 
Napríklad, vezmime si stupnicu C dur s tónmi: "c-d-e-f-g-a-h-c", po znížení každého tónu o pol tón, dostávame alterovanú stupnicu: "c-des-es-fes-ges-as-b-c". 
Iný spôsob opäť vychádza z durovej stupnice. Tentoraz o poltón zvýšime primu, teda základný tón. Ak teda máme stupnice H-dur: "h-cis-dis-e-fis-gis-ais-h", zvýšením prvého tónu o poltón z nej dostaneme C alterovanú: "c-cis-dis-e-fis-gis-ais-c", čo je možné vidieť, je rovnaká stupnica ako v prvom prípade, len enharmonicky zamenená.
Ďalší pohľad na alterovanú stupnicu je, že vychádza zo 7. módu melodického mol systému, kde sa nachádza stupnica Super Lokrytská. Z tohto uhlu pohľadu vidíme alterovanú stupnicu ako stupnicu obsahujúcu všetky tenzie: malú a zväčšenú 9, zväčšenú 11, malú 13, a tým prinášajúcu maximálne vnútorné napätie. Jej znakom je, že nemá kvintu. Takto vnímaná alterovaná stupnica vyzerá nasledovne: "1-9b-9#-3-11#-13b-7b". V C to teda bude "c-des-dis-e-fis-as-b-c". Opäť vidíme, že dostávame rovnakú stupnicu, zase len enharmonicky zamenenú.
Alterovaná stupnica sa používa nielen do alterovaných akordov, ale aj do akýchkoľvek dominantných septakordov.

</doc>
<doc id="198195" title="Psovité" url="https://sk.wikipedia.org/wiki?curid=198195">
Psovité

Psovité alebo vlkovité (lat. "Canidae") sú čeľaď radu mäsožravce ("Carnivora") triedy cicavce ("Mammalia"). Do tejto čeľade patria psy, líšky, vlky, dingovia, kojoty, šakaly, psy hyenovité.
Charakteristika.
Divé druhy čeľade psovité sa okrem Antarktídy vyskytujú na každom kontinente a obývajú rozličné biotopy ako napr. púšte, hory, lesy a lúky. Líšia sa veľkosťou od fenka s na dĺžku po vlka dravého, ktorý môže byť až dlhý a môže vážiť až .
S výnimkou psa pralesného ("Speothos venaticus") majú všetky psovité relatívne dlhé nohy a pružné telo prispôsobené na naháňanie koristi. Všetky psovité sú prstochodce. Majú huňatý chvost, nezaťahovateľné pazúry a piaty prst s pazúrom na predných labách. Samce majú penisovú kosť, ktorá pri párení napomáha k tomu, že zvieratá sú niekedy spojené až hodinu. Mladé psovité sa rodia slepé, oči otvoria až o niekoľko týždňov neskôr.
Mnoho druhov žije a loví vo svorkách a majú zložitý sociálny systém. Všeobecne sú vysoko prispôsobivé.
Evolúcia.
Eocén.
Čeľaď "Miacidae", ktorej príslušníci boli predchodcami dnešných psovitých, sa vyvinula asi pred 40 miliónmi rokmi v neskorom eocéne.
Oligocén.
Najranejšia vetva psovitých bola línia "Hesperocyoninae", ktorej zástupca bol "Mesocyon" z oligocénu (38 – 24 mil. r.). Tieto rané psovité sa začali zameriavať na prenasledovanie koristi v lúčnych biotopoch.
Ďalšími psovitými z tejto doby boli "Tomarctus", ktorý žil v Severnej Amerike pred 10 mil. rokmi, "Leptocyon", ktorý sa podobal na líšku.
Miocén.
Asi pred 9 – 10 mil. rokmi počas neskorého miocénu sa začali z juhozápadnej časti Severnej Ameriky rozširovať rody "Canis", "Urocyon" a "Vulpes". Úspech týchto psovitých bol spojený s vyvinutím trhákov (carnassial), ktoré boli schopné aj strihať aj žuvať. Pred 8 mil. rokmi sa cez Beringov most dostali do Eurázie.
Pliocén.
Skorý pliocén.
Počas pliocénu (pred 4 – 5 mil. rokmi) sa v Severnej Amerike objavil "Canis lepophagus". Bol malý a podobal sa na kojota. Niektorí vedci sa domnievajú, že kojot ("Canis latrans") sa vyvinul práve z neho. Pred 1,5 až 1,8 mil. rokmi už v Európe žila celá škála vlkov.
Stredný pliocén.
Pred asi 800 000 rokmi žil v Severnej Amerike "Canis ambrusteri", o ktorom si myslia, že sa dostal až do Južnej Ameriky, kde bol predchodcom vlka "Canis dirus".
Neskorý pliocén.
Pred 300 000 rokmi sa plne vyvinul "vlk dravý (Canis lupus") a bol rozšírený po celej Európe a severnej Ázii. Beringov most mu umožnil cestu do Severnej Ameriky. Pred 100 000 rokmi bol "Canis dirus" (jeden z najväčších psovitých všetkých čias) rozšírený od južnej Kanady po Južnú Ameriku. Pred 8 000 rokmi vyhynul.
Klasifikácia.
Psovité:
Pes domáci je niektorými vedcami klasifikovaný ako "Canis familiaris", kým iný ho pokladajú za poddruh vlka dravého (t. j. "Canis lupus familiaris"). Aj dingo býva rôzne klasifikovaný: "Canis dingo", "Canis lupus dingo", "Canis familiaris dingo" a "Canis lupus familiaris dingo".

</doc>
<doc id="198198" title="Miroslav Klose" url="https://sk.wikipedia.org/wiki?curid=198198">
Miroslav Klose

Miroslav Josef Klose (* 9. jún 1978, Opole, Poľsko) je bývalý nemecký futbalista, ktorý hral na pozícií útočníka. 
Životopis.
Narodil sa v Poľsku, jeho otec Józef Klose je však etnický Nemec a má nemecké občianstvo.&lt;br&gt; Otec bol futbalista (o i. poľský klub "Odra Opole" a francúzsky AJ Auxerre), matka Barbara Jeż reprezentovala Poľsko v hádzanej. Miroslav odišiel z Poľska do Nemecka s matkou v roku 1987.
Klubová kariéra.
Do svojich 20 rokov hral siedmu nemeckú ligu v SG Blaubach-Diedelkopf, potom prestúpil do Homburgu, kde začínal v rezerve (5. liga). Odtiaľ si ho vytiahol 1. FC Kaiserslautern, kde neskôr vytvoril útočné duo s Vratislavom Lokvencom.
Od roku 2004 do 2007 hral za Werder Brémy. Patrí k najúspešnejším útočníkom nemeckej Bundesligy, v sezóne 2005/2006 bol s 25 gólmi najlepším strelcom Werderu.
V roku 2007 sa stal hráčom Bayernu Mníchov a hneď v úvodnom kole Bundesligy zaznamenal dva góly a gólovú asistenciu v domácej výhre 3:0 proti FC Hansa Rostock.
V 7. kole zdolalo útočné duo Miroslav Klose – Luca Toni pred domácimi divákmi obranu FC Energie Cottbus 5:0 a Klose strelil hattrick. Na dva z gólov mu prihral 17-ročný debutant Toni Kroos.
Po ročníku 2010/2011 prestúpil do Lazia, kde mal pomôcť mužstvu dostať sa vyššie ako skončilo posledný rok. Na konci sezóny 2012/2013 slávil zisk talianskeho pohára keď Lazio porazilo v derby svojho mestského rivala AS Rím 1:0.
K 30. júnu 2016 mu v Laziu vypršala zmluva a stal sa voľným hráčom. V novembri 2016 ukončil hráčsku kariéru.
Reprezentačná kariéra.
V A-mužstve Nemecka debutoval 24. marca 2001 v kvalifikačnom zápase v Leverkusene proti reprezentácii Albánska, k výhre 2:1 pomohol 1 gólom.
Reprezentoval Nemecko na majstrovstvách sveta v rokoch 2002, 2006, 2010 a 2014. Práve na majstrovstvách sveta v Nemecku v roku 2006 bol s piatimi gólmi najlepším strelcom šampionátu.
Je majstrom sveta z roku 2014 a so 71 gólmi najlepším strelcom nemeckej reprezentácie v histórii (pred druhým Gerdom Müllerom - 68 gólov) a zároveň najlepším strelcom histórie svetových šampionátov (so 16 gólmi). 
V auguste 2014 ukončil reprezentačnú kariéru s bilanciou 137 odohraných zápasov a 71 vstrelených gólov.
Je jedným z troch hráčov, ktorí skórovali na 4 majstrovstvách sveta (spoločne s krajanom Uwe Seelerom a legendárnym Brazílčanom Pelém).

</doc>
<doc id="198238" title="Marek Hamšík" url="https://sk.wikipedia.org/wiki?curid=198238">
Marek Hamšík

Marek Hamšík (* 27. júl 1987, Banská Bystrica) je slovenský profesionálny futbalista, ktorý hrá na pozícii ofenzívneho záložníka v čínskej Super League za klub Dalian Professional a za slovenský národný tím, v ktorom je kapitán. Do roku 2017 bol vice-kapitánom, počas toho ako bol kapitán Martin Škrtel.
V roku 2013 ho označil magazín Bloomberg za 8. najlepšieho hráča Európy. Niekoľkokrát patril do najlepšej jedenástky Serie A.
Za Neapol má Marek Hamšík na konte 121 gólov, od legendárneho Diega Maradonu (115) sa odpútal gólom do siete Sampdorie Janov (3:2) v domácom zápase 18. kola talianskej Serie A 2017/2018.
V roku 2017 prijal ponuku byť ambasádorom verejnej zbierky Biela pastelka podporujúcej aktivity a pomoc nevidiacim a slabozrakým ľuďom na Slovensku
Klubová kariéra.
Aj napriek tomu, že Hamšík sa narodil a vyrastal v Banskej Bystrici, nikdy nenastúpil za hlavný miestny klub FK Dukla Banská Bystrica. Ako dorastenec hrával za menej známy klub Jupie Podlavice. V roku 2002 podpísal zmluvu so Slovanom Bratislava. Za A-mužstvo Slovana odohral 6 zápasov, v ktorých strelil jeden gól. Do talianskej Brescie prestúpil v roku 2004 za 500 000 eur ako 17-ročný talent. Prvý zápas za Bresciu odohral v marci 2005 v lige proti Chievo Verona. Neskôr v sezóne skončila Brescia na 19. mieste a zostúpila do Serie B. V sezóne 2005/06 odohral za Bresciu v druhej lige 24. zápasov a Brescia skončila na 10. mieste. V sezóne 2006/07 dokázal streliť 10 gólov v 40 zápasoch.
Prestup do Neapolu.
Hamšík sa napokon rozhodol prestúpiť do talianskeho klubu SSC Neapol. 28. júna 2007 nováčik Serie A oznámil, že s ním podpísal päťročný kontrakt. Prestup stál klub 5,5 miliónov € a prezident klubu De Laurentiis jeho príchod komentoval ako veľký prísľub do budúcnosti.
Jeho prvý štart za Neapol bol v zápase Talianskeho pohára proti Cesene. Neapol tento zápas vyhral , pričom Hamšík prihrával na prvý a sám strelil druhý gól. 16. septembra 2007 strelil v zápase proti UC Sampdoria svoj prvý ligový gól.
Počas zimného prestupového obdobia v sezóne 2007/08 o neho prejavila veľký záujem Chelsea, ktorá ponúkala 16 miliónov €, a Atlético Madrid. Hamšík ale napriek tomu zostáva v Neapole.
V Neapole je veľmi populárny; 18. marca 2010 podpísal so svojím zamestnávateľom novú 5-ročnú zmluvu.
Hamšík absolvoval svoj jubilejný 300. štart za taliansky prvoligový klub na štadióne Giuseppeho Meazzu, kde Neapol remizoval 0:0 s domácim Interom Miláno. Hamšík nastúpil v 70. min zápasu, 35. kola Serie A 2013/2014. 
V roku 2014 sa stal s Neapolom víťazom Talianskeho pohára. Vo finále, ktoré sa hralo v sobotu 3. mája na Olympijskom štadióne v Ríme, zdolali Fiorentinu 3:1.
Jeho futbalovým vzorom je český reprezentant Pavel Nedvěd.
Hamšík bol taktiež najlepším strelcom v histórii SCC Neapol no 14. Júna 2020 ho o jeden gól predstihol jeho bývalý klubový spoluhráč Belgičan Dries Mertens.
Dalian Yifang.
14. februára 2019 bol oficiálne oznámený jeho prestup z SSC Neapol do čínskeho klubu Dalian Yifang za 20 miliónov €.
Reprezentačná kariéra.
Hamšík reprezentoval Slovensko už v juniorských kategóriach. Hral v kvalifikácii na Majstrovstvá Európy hráčov do 17 rokov a neskôr hráčov do 19 rokov. Bol členom a oporou reprezentácie do 21 rokov.
Za A-mužstvo debutoval v priateľskom zápase 7. februára 2007 proti Poľsku, ktorý skončil 2 – 2. Svoj druhý zápas odohral v kvalifikácií na Majstrovstvá Európy 2008 proti Nemecku. Slovensko tento zápas prehralo 2 – 1 a Hamšík odohral celý zápas. Podľa neho Slovensko prehralo tento dôležitý zápas kvôli vlastným chybám.
Hamšík bol kapitánom Slovenska na Majstrovstvách sveta 2010 v Južnej Afrike. Doviedol Slovensko do osemfinále turnaja.
Po návrate z prvého kvalifikačného zápasu o postup na Majstrovstvá sveta 2014 v Litve porušil po príchode na Slovensko spolu s ďalšími troma spoluhráčmi večierku.
Štatistiky.
Klub
K 28 augustu 2020
Reprezentácia
Ocenenia.
Neapol
Individuálne

</doc>
<doc id="198328" title="Krištáľová noc" url="https://sk.wikipedia.org/wiki?curid=198328">
Krištáľová noc

Krištáľová noc, označovaný aj ako ríšsky pogrom či novembrový pogrom, bol protižidovský pogrom, ktorý sa odohral v noci z 9. na 10. novembra 1938 v Nemecku, k nemu pripojenému Rakúsku a v Sudetoch.
Zámienkou na vyvolanie pogromu bol atentát Žida Herschela Grynszpana na sekretára nemeckého veľvyslanectva v Paríži Ernsta vom Ratha, ktorý sa navyše odohral po oslave výročia Pivného puča v Mníchove.
Počas pogromu bolo zavraždených 91 Židov. Odhad počtu obetí na životoch dosahuje 400 po započítaní samovrážd a ťažkých ublížení na zdraví s následkom smrti. Po Krištáľovej noci okolo 30 000 Židov internovali v koncentračných táboroch. Krištáľová noc spôsobila zvýšenie exodu židovského obyvateľstva z nacistického Nemecka, ktorý získal prakticky charakter úteku. Pripravila pôdu k masovému zatváraniu Židov do koncentračných táborov. 
Nasledujúci deň sa v mnohých mestách uskutočnili demonštrácie na podporu Národnosocialistická nemecká robotnícka strana NSDAP a jej vodcu. Napríklad v Norimbergu sa demonštrácie zúčastnilo 100 000 ľudí. Zvláštny predpis neskôr ustanovil, že na škody spôsobené počas Krištáľovej noci sa nevzťahujú platné poistné zmluvy. Za židovský majetok poškodený jednotkami SA, na ktorý mal z pohľadu Göringa nárok nemecký ľud, boli naopak Židia v Tretej ríši donútení zaplatiť výpalné vo výške 1 miliardy ríšskych mariek, čo predstavovalo približne 10 % príjmov štátnej pokladnice za rok 1938; vražedná akcia a nasledujúce administratívne zásahy (predovšetkým 1. zákon o vylúčení Židov z hospodárskeho života) tak Tretiu ríšu pravdepodobne zachránili pred štátnym bankrotom, ktorý roku 1938 akútne hrozil, a tým aj umožnili Hitlerovi udržať sa pri moci a rozpútať druhú svetovú vojnu.
Svoj posmešný názov získala Krištáľová noc podľa rozbitých výkladov židovských obchodov. Bolo vypálených asi 200 synagóg, vrátane asi päťdesiatich v českom pohraničí na územiach, ktoré boli niekoľko týždňov predtým Mníchovskou dohodou pripojené k Ríši, napríklad v Liberci.

</doc>
<doc id="198433" title="Tepelná rovnováha" url="https://sk.wikipedia.org/wiki?curid=198433">
Tepelná rovnováha

Tepelná rovnováha, alebo inak stav termodynamickej rovnováhy, izolovanej fyzikálnej sústavy nastáva vtedy, keď sú v sústave všetky jej makroskopické vlastnosti nemenné.
Implicitne sa dá povedať, že stav termodynamickej rovnováhy:
V praxi to znamená, že v rámci uzatvorenej sústavy (neprebieha žiadna výmena medzi sústavou a jej okolím) sú teploty vyrovnané, čiže žiadna časť (teleso) v sústave nemá vyššiu alebo nižšiu teplotu ako iná časť (teleso) v sústave. Neprebieha teda tepelná výmena medzi žiadnymi časťami sústavy a v rámci sústavy je teplota homogénne konštantná.
Môže byť kľúčové si uvedomiť, že systém sa samovoľne nevie zo stavu TD rovnováhy dostať.

</doc>
<doc id="198497" title="Hokejbal" url="https://sk.wikipedia.org/wiki?curid=198497">
Hokejbal

Hokejbal je kolektívny šport, verzia hokeja, ktorá sa hrá bez korčúľ. Nehrá sa s pukom, ale so špeciálnou loptičkou oranžovej farby. Povrch ihrísk tvorí asfaltový koberec, betón alebo plastový povrch. Ihrisko je lemované plastovými mantinelmi. Cieľom hry je dať čo najviac gólov do súperovej bránky pomocou hokejky.
História.
Hokejbal je pomerne mladý šport s veľmi krátkou históriou, ale jeho korene možno vystopovať k podobným hrám hraných s loptou a palicou (hokejkou). Prvá zdokumentovaná história tejto hry siaha do druhého tisícročia pred naším letopočtom, keď bol hraný v Írsku. Slovo pochádza z hry podobnej hokeju, ktorú hrali domorodci Indiáni v Severnej Amerike, prvýkrát pozorovanej v roku 1572. Vývoj hokejbalu dôkladne sleduje, ako sa to rozšírilo po celom svete v severných (chladnejších) podnebiach. Formálne organizované hokejbalové ligy, v jeho modernej forme, rástli nezávisle v niekoľkých krajinách: v Kanade (koncom 1960), v USA (začiatkom 1970), v Rakúsku, Česku a Slovensku (1980), vo Fínsku, Nemecku, Japonsku a Švajčiarsku (začiatkom 1990), a nedávno v iných krajinách. Vzhľadom na jeho blízky vzťah s ľadovým hokejom sa hokejbal vyvinul s podobnými pravidlami. Po politických zmenách vo východnej Európe v roku 1989 medzinárodná výmena rozkvitala a zahŕňala atlantické súťaže už v roku 1991, čo viedlo k vytvoreniu Medzinárodnej hokejbalovej federácie (ISBHF) v roku 1993.Neskôr v roku 2012 vznikla aj Svetová hokejbalová federácia (WBHF), ktorá medzinárodné turnaje svetového významu rozšírila aj o formát 3 vs 3 a 4 vs 4. WBHF je pokračovateľom AHbK a IHF a funguje od roku 1985.
Prvý medzinárodný turnaj sa uskutočnil v roku 1994 v Oshawa, v Kanade. Neskôr v Bratislave, na Slovensku sa v roku 1995 organizovali prvé majstrovstvá Európy, a v júni 1996 aj prvé majstrovstvá sveta. Prvé majstrovstvá sveta juniorov, pre hráčov pod 20 rokov, sa konali v roku 2000 v meste Kralupy, v Česku. Po rozdelení majstrovstiev sveta v roku 1996, 1998 a 1999 sa konali seniorské majstrovstvá v nepárnych rokoch, a majstrovstvá juniorov v párnych rokoch.
ISBHF a WBHF pôsobia ako medzinárodné riadiace orgány, ktoré organizujú kontinentálne majstrovstvá sveta národných tímov, rovnako ako ďalší rad súťaží každý rok. Séria predpisov a spoločných pravidiel bola vyvinutá na riešenie medzinárodných turnajov a interakcie medzi členmi. ISBHF taktiež spolupracuje s Medzinárodnou federáciou ľadového hokeja pre ďalší rozvoj hokeja. WBHF spolupracuje s NHL a HockeyRussia RedMachine.
Globálna expanzia.
Vzhľadom na to, že hokejbal je tak ľahko hrateľný, vie si rýchlo nájsť svoju cestu po celom svete vo viac ako 50 krajinách sveta vrátane Argentíny, Austrálie, Rakúska, Bahám, Barbadosu, Bermudy, Brazílie, Kanady, Kajmanských ostrovov, Čile, Česka, Dánska, Anglicka, Estónska, Fínska, Francúzska, Nemecka, Grécka, Hongkongu, Maďarska, Indie, Írska, Talianska, Japonska, Kuvajtu, Litvy, Lotyšska, Luxemburska, Macedónska, Malajzie, Mexika, Mongolska, Holandska, Nového Zélandu, Nórska, Pakistanu, Poľska, Portugalska, Ruska, Škótska, Singapuru, Slovenska, Slovinska, Srí Lanky, Južnej Afriky, Švédska, Švajčiarska, Thajska, Ukrajiny a USA.
Pravidlá hry.
Tresty.
Tresty podľa ich časového trvania sú rozdelené na nasledujúce kategórie:
Trestné strieľanie sa vykoná tak, že hráč sám útočí na súperovho brankára za dosiahnutím gólu. Na ihrisku je iba brankár a hráč, ktorý vykonáva trestné strieľanie.
Hokejbal na Slovensku.
Ligy a turnaje v hokejbale na Slovensku usporiadúva Slovenská hokejbalová únia. Do jej činnosti spadajú extraliga mužov a juniorov, 1. hokejbalová liga, Slovenský pohár, Mamut Cup a mnohé iné regionálne súťaže.

</doc>
<doc id="198655" title="Christian Bale" url="https://sk.wikipedia.org/wiki?curid=198655">
Christian Bale

Christian Charles Philip Bale (* 30. január 1974, Haverfordwest, Wales, Spojené kráľovstvo) je britský herec, rodák z Walesu. 
V trinástich rokoch si zahral anglického chlapca oddeleného od svojich rodičov počas 2. svetovej vojny vo filme Stevena Spielberga Ríša slnka. Zahral si aj sériového vraha Patricka Batemana v Americkom psychu (2000), či Bruca Wayna/Batmana vo filmoch Christophera Nolana Batman začína (2005), Temný rytier (2008) a Návrat Temného rytiera (2012). Rok 2019 priniesol film Ford v Ferrari kde si zahral legendárneho pretekára Kena Milesa.
V roku 2010 hral Dickyho Eklunda v životopisnom filme Fighter. Práve za túto rolu získal v roku 2011 Oscara, Zlatý glóbus a mnoho iných ocenení za najlepšiu vedľajšiu úlohu.
Osobný život.
29. januára 2000 si vzal Sibi Blazic, bývalú modelku a vizážistku. Spolu majú dcéru Emmeline, ktorá sa narodila 27. marca 2005 v Sante Monice v Kalifornii. Od roku 1992 býva Bale v Los Angeles.
Má tri staršie sestry: Erin - hudobníčka, Sharon - počítačová odborníčka a Louise - divadelná herečka a režisérka. Rovnako ako jeho zosnulý otec David Bale podporuje ekologické skupiny ako Greenpeace, či WWF.

</doc>
<doc id="198725" title="Plácido Domingo" url="https://sk.wikipedia.org/wiki?curid=198725">
Plácido Domingo

José Plácido Domingo Embil (* 21. január 1941, Madrid, Španielsko) známy hlavne ako Plácido Domingo, je svetoznámy operný spevák a dirigent španielskeho pôvodu. Napriek tomu že je známy ako tenorista, začínal tým, že sa uchádzal o barytónové úlohy. Hneď na začiatku svojej kariéry však prešiel na úlohy tenoristov. V súčasnosti mu hlas potemnel a spieva barytónom.
Kariéra.
V rokoch 1962 až 1965 hosťoval Domingo v Izraelskej opere v Tel Avive.
Často býva spolu s José Carrerasom a Lucianom Pavarottim zaraďovaný medzi troch najlepších tenoristov sveta.
Najväčšiu popularitu mu prinieslo jeho už spomínané „členstvo“ v hviezdnom tíme Troch tenorov. Spoločne s José Carrerasom a Lucianom Pavarottim zaspieval na koncerte pri futbalových majstrovstvách sveta v roku 1990, ktorý sa prenášal do celého sveta.

</doc>
<doc id="198758" title="Gorillaz" url="https://sk.wikipedia.org/wiki?curid=198758">
Gorillaz

Gorillaz je virtuálna britská hudobná kapela vytvorená v roku 1998 Damonom Albarnom z alternatívnej rockovej kapely Blur a Jamiem Hewlettom, spoluautorom komiksu "Tank Girl". Kapela pozostáva zo štyroch animovaných členov: "2D, Murdoc Niccals, Noodle a Russel". Hudba tejto kapely nesie znaky mnohých hudobníkov, jediný stály prispievateľ je Albarn. Štýlom sa radia k širšiemu alternatívnemu rocku, avšak veľmi ovplyvnenému napríklad britpopom, dubom, hip hopom či popom.
Prvý album kapely vydaný v roku 2001, "Gorillaz", predal viac ako sedem miliónov kópií a tým zapísal kapelu do Guinessovej knihy rekordov ako "Najúspešnejšiu virtuálnu kapelu". Album bol nominovaný na Mercuryho cenu za rok 2001, ale nominácia bola neskôr zrušená na žiadosť kapely. Ich druhý štúdiový album, "Demon Days" bol vydaný v roku 2005 a obsahoval piesne ako "Feel Good Inc.", "Dare", "Dirty Harry", "Kids with Guns" či "El Mañana". "Demon Days" sa stal päťkrát platinovým vo Veľkej Británii, dvakrát platinový v Spojených štátoch, bol nominovaný na päť cien Grammy za rok 2006, pričom vyhral kategóriu "Najlepšia popová kolaborácia s vokálmi". Dohromady oba albumy k roku 2007 prekonali predajnosť 15 miliónov kópií. V marci 2010 vydala kapela tretí štúdiový album Plastic Beach.
V reále sú za postavami skrytí spevák Damon Albarn (člen skupiny Blur), raper Del Tha Funkee Homosapien, Miho Hatori (z Cibo Mato), Kid Koala, Tina Weymouth a Chris Frantz. Koncerty skupiny sú prepojením animovaných sekvencií s hraním živých hudobníkov skrytých za polopriehľadnou stenou alebo nasvietených tak, že diváci vidia len ich siluety.

</doc>
<doc id="198810" title="Sadko" url="https://sk.wikipedia.org/wiki?curid=198810">
Sadko

Sadko () je bájnym hrdinom v slovanskej mytológii, ktorý pochádza z Novgorodu a hrá na gusle.
Príbeh.
Gusliar Sadko sa živil tak, že často hrával na svadobných hostinách. Potom mu ale odmietli za hranie platiť a zostal bez peňazí. Ako sa tak raz smutný prechádzal po brehu rieky, sadol si a začal hrať. Keď skončil, voda sa spenila a objavil sa morský boh. Tak veľmi sa mu páčila Sadkova hudba, že ho pozval, aby hral na hostine v jeho paláci, že sa mu dobre odmení. Sadko pristal a hneď sa aj ocitol na dne mora. Na hostine sa všetci hostia dobre bavili a hoci bol už Sadko unavený, nechceli mu dovoliť prestať hrať. Vtom sa objavil bielovlasý starec a ten mu poradil, že ak roztrhne struny svojich guslí, môže prestať hrať a morský boh mu za odmenu ponúkne jednu zo svojich dcér za ženu. Ale ho varoval, aby si zo všetkých vybral až samú poslednú a vo svadobnú noc aby sa jej ani nedotkol, inak sa už na zem nedostane. Sadko teda roztrhol struny svojho nástroja a hoci morský boh šomral, ponúkol mu za odmenu jednu zo svojich dcér. Dlho si Sadko vyberal, poobzeral si prvú stovku morských panien, potom druhú, tretiu. Ale vybral si až celkom poslednú, ktorá bola zo všetkých najkrajšia. Vo svadobnú noc sa jej ale nechtiac dotkol nohou. Princezná bola taká studená, že sa zobudil. Zistil, že leží na brehu rieky a nohu má ponorenú v ľadovej vode Tá mu zostala už navždy chromá. Vedľa neho ale ležalo vrece zlata a tak si už do smrti žil ako pán.
Podľa niektorých, ak je na mori alebo na rieke búrka, to v skutočnosti Sadko vyhráva na hostine morského boha a ten tancuje.

</doc>
<doc id="198814" title="Skupenské teplo" url="https://sk.wikipedia.org/wiki?curid=198814">
Skupenské teplo

K vyvolaniu prechodu zložky z jednej fázy do inej fázy je nutné látke dodať (resp. látke odobrať) určité množstvo tepla. Toto množstvo tepla, ktoré je nutné pridať alebo odobrať látke sa nazýva skupenské teplo. Množstvo tepla, ktoré je nutné pridať či odobrať 1 kilogramu látky sa nazýva merným skupenským teplom. Množstvo tepla, ktoré je nutné pridať (resp. odobrať) 1 mólu látky sa nazýva molárnym skupenským teplom.
Výpočet.
Podľa prvej termodynamickej vety zodpovedá skupenské teplo zmene vnútornej energie zväčšené o prácu, ktorú sústava pri skupenskej premene vykoná. Ak označíme vnútornú energiu počiatočnej fázy (pre jeden kilogram) ako formula_4 a jej objem formula_5 a podobne vnútornú energiu konečnej fázy formula_6 a objem formula_7, potom pre skupenské teplo l dostaneme 
kde formula_9 je stály tlak, pri ktorom prebehne premena skupenstva. Prvý člen formula_10 je označovaný ako vnútorné skupenské teplo, pretože sa spotrebuje na zmenu vnútornej energie. Druhý člen formula_11 je označovaný ako vonkajšie skupenské teplo. Ide o časť tepla, ktorá sa premení na prácu.
Uvedenú rovnicu je možné upraviť na tvar
kde formula_13 a formula_14 označuje entalpiu počiatočnej a koncovej fázy. Skupenské teplo je teda rovné zmene entalpie.
Je možné postupovať tiež tým spôsobom, že fázová premena látky za stálej teploty a tlaku považujeme za izotermický vratný dej. V takom prípade je možné rozdiel medzi entropiou počiatočného a koncového stavu zapísať vzťahom
kde formula_16 označuje entropiu počiatočného a koncového stavu a formula_17 je teplota.
Porovnaním predchádzajúcich vzťahov je vidieť, že
kde formula_19 a formula_20 označuje voľnú entalpiu počiatočnej a koncovej fázy. Pokiaľ sú teda obidve fázy v rovnováhe, sú si voľné entalpie počiatočnej a koncovej fázy rovné.

</doc>
<doc id="198828" title="SSC Neapol" url="https://sk.wikipedia.org/wiki?curid=198828">
SSC Neapol

Società Sportiva Calcio Napoli alebo SSC Neapol je taliansky profesionálny futbalový klub so sídlom v meste Neapol.
Pôvodne bol založený v roku 1904. Klub hrával počas svojej histórie väčšinu sezón na špici talianskeho futbalu. V Serie A hrajú po postupe z druhej ligy od sezóny 2007/08.
Hráči Neapola nosia azurovo-modré dresy a vyhrali Serie A dvakrát a to v sezónach 1986-87 a 1989-90. Tiež vyhrali taliansky pohár Coppa Italia štyrikrát. Na európskej úrovni triumfovali v roku 1989 v Pohári UEFA. Historicky je SSC Neapol deviatym najúspešnejším talianskym klubom a najúspešnejším klubom z Južného Talianska.
Klub mal počas svojej histórie viaceré zmeny názvu, vrátane zlúčenia s klubom Internazionale Napoli. Ich posledná zmena prebehla v roku 2004, kedy klub vyhlásil bankrot, ale bol znovu obnovený investíciou filmovým producentom Aureliom De Laurentiisom, ktorý zmenil názov na "Napoli Soccer", historický názov "Società Sportiva Calcio Napoli" mu dal začiatkom roku 2006.
Klub hrá svoje domáce zápas na štadióne Stadio San Paolo, ktorý má kapacitu 60 240 divákov (pôvodne 78 210).
Slovenský záložník Marek Hamšík bol dlhé roky kapitánom tohto klubu a zaradil sa medzi najväčšie legendy SSC. Marek takisto drží druhý najvyšší rekord v strelených góloch a taktiež ma najviac odohraných zápasov v drese SSC.

</doc>
<doc id="198844" title="Heath Ledger" url="https://sk.wikipedia.org/wiki?curid=198844">
Heath Ledger

Heathcliff Andrew Ledger (* 4. apríl 1979, Perth, Západná Austrália, Austrália – † 22. január 2008, New York, New York, USA) bol austrálsky herec. Objavil sa vo viacerých televíznych úlohách v deväťdesiatych rokoch a následne zahájil úspešnú hollywoodskú kariéru. Mal úspech u kritikov aj divákov, najmä čo sa týka účinkovania vo filmoch "Patriot", "Ples príšer" a "Skrotená hora". Stvárnil rolu Jokera vo filme "Temný rytier," za ktorú mu bol posmrtne udelený Oscar. Zomrel v New Yorku 22. januára 2008 na akútnu otravu v dôsledku užívania viacerých liekov proti nespavosti a depresiám.

</doc>
<doc id="198987" title="Julija Volodymyrivna Tymošenková" url="https://sk.wikipedia.org/wiki?curid=198987">
Julija Volodymyrivna Tymošenková

Julija Volodymyrivna Tymošenková (; * 27. november 1960, Dnipro, Ukrajina) je ukrajinská politička a bývalá predsedníčka vlády. V roku 2004 bola počas prezidentských volieb a následných protestov poprednou predstaviteľkou opozície. Stala sa jedným zo symbolov tzv. Oranžovej revolúcie. V súčasnosti je predsedníčkou strany Blok Julije Tymošenkovej.
Život.
Narodila sa 27. novembra 1960 v meste Dnipro vo vtedajšej Ukrajinskej SSR. Od 3 rokov ju jej matka Ljudmila Telehina vychovávala sama, po tom čo ich jej otec Volodymyr Abramovyč Hrihyan opustil.
V roku 1978 sa zapísala na Katedru automatizácie a telemechaniky na Dnepropetrovskej baníckej vysokej škole. Nasledujúci školský rok prestúpila na Katedru ekonómie Dnepropetrovskej štátnej univerzity. V roku 1979 sa vydala za Oleksandra Tymošenka. V roku 1984 školu ukončila s vyznamenaním a získala titul inžinier ekonómie. V roku 1999 obhájila dizertačnú prácu na Kyjevskej národnej ekonomickej univerzite na tému štátna regulácia daňového systému.
V rokoch 1984 až 1988 pracovala ako ekonómka v Dnepropetrovskovskom strojárenskom závode. Počas perestrojky si s manželom založila požičovňu videokaziet a začala podnikať. V roku 1991 si založila s manželom firmu s názvom „Ukrajinskyj Benzyn“ zaoberajúcu sa predajom ropných produktov v Dnipru. V roku 1995 bola firma transformovaná a pod názvom „Jedinye energetičeskie sistemy Ukrajiny“ skrátene JeESU. Firma s podporou ukrajinskej politickej strany Gromada premiéra Pavla Lazarenka zabezpečovala monopol na dovoz zemného plynu na Ukrajinu. Viedla viaceré rokovania a uzavrela dohody s vedením ruskej energetickej spoločnosti Gazprom. Počas tohto obdobia začala byť prezývaná „plynová princezná“.
Do politiky Timošenková vstúpila v roku 1996, kedy bola zvolená za poslankyňu du ukrajinskej Verchovnej rady (parlamentu). Od decembra 1999 do januára 2001 pôsobila Tymošenková na poste zástupcu Ministra palív a energetiky vo vláde Viktora Juščenka.
V roku 2011 ukrajinská prokuratúra navrhla uvaliť väzbu na Tymošenkovú pre obvinenie z uzavretia nevýhodného kontraktu na dovoz ruského plynu v roku 2009. Od 5. augusta 2011 bola vo väzbe. Jej zatknutie odsúdili nielen predstavitelia západných krajín ale aj najvyšší predstavitelia Ruska.
Neskorší súd ju odsúdil na sedem rokov väzenia a tri ďalšie roky zákazu vykonávať verejné funkcie. Súd tiež vyhovel žalobe spoločnosti Naftohaz Ukrajiny, ktorý od Tymošenkovej žiadal náhradu škody vzniknutej v dôsledku podpisu nevýhodných zmlúv v objeme 1,5 miliardy hrivien v januári 2009. Od 30. decembra 2011 si odpykávala trest vo väzení v Charkove.
Dňa 21. februára 2014 ukrajinský parlament schválil zákon, ktorý umožnil aby Juliju Tymošenkovú prepustili z väzenia.
22. februára 2014 oznámila agentúra AP, že Tymošenkovú prepustili z väzenia v Charkove. 

</doc>
<doc id="199062" title="Denzel Washington" url="https://sk.wikipedia.org/wiki?curid=199062">
Denzel Washington

Denzel Hayes Washington, Jr (* 28. december 1954, Mount Vernon, New York) je americký herec a režisér. Dvakrát získal Oscara (v 1998 a 2001). Získal uznanie kritikov za stvárnenie osobností akými boli Steve Biko, Malcolm X, Rubin "Hurricane" Carter, Melvin B. Tolson, Frank Lucas, alebo Herman Boone.
Životopis.
Detstvo.
Washington sa narodil v New York City. Jeho matka Lennis vlastnila holičstvo, narodila sa v Georgii a vyrastala v Harleme. Jeho otec, Reverend Denzel Washington Sr. bol kňaz a pracoval vo vodárenskej továrni "S. Klein". Keď mal Denzel štrnásť rokov sa manželstvo rodičov dostalo do krízy, a aby neboli svedkami ich prípadného rozvodu, boli spolu so staršou sestrou poslaní do internátnej školy. Navštevoval strednú školu Pennington Grimes Elementary School v Mount Vernon, kde sa venoval viacerým športom.
V detstve mal záujem navštevovať Texas Tech University: "Vyrastal som v Boys &amp; Girls Clubs of America v Mount Vernon a boli sme Red Raiders. Takže keď som chodil na strednú chcel som po tom ísť na Texas Tech do Lubbocku, pretože mali rovnaké meno a uniformy ako sme mali my." Nakoniec začal študovať na vysokej škole University of Oklahoma, ale nedarilo sa mu a štúdium ukončil. Získal titul bakalára z herectva a žurnalistiky na Fordham University v roku 1977. Vo Fordhame hrával basketbal za univerzitný tím, jeho trénerom bol P. J. Carlesimo. Pokračoval tiež jeho záujem o herectvo a po promócii odišiel do San Francisca študovať na herecké konzervatórium na rok.
Začiatky kariéry.
Krátko po absolvovaní univerzity vo Fordhame odohral svoj herecký debut v roku 1977 v televíznom projekte "Wilma". Jeho filmový debut prišiel v roku 1981, kedy debutoval vo filme "Carbon Copy". Najväčší úspech získal v televíznom seriály z lekárskeho prostredia "St. Elsewhere", ktorý sa vysielal v rokoch 1982 až 1988. Patril vtedy k málo hercom, ktorý absolvovali celú šesťročnú sériu seriálu. Po účinkovaní vo viacerých seriáloch v roku 1987 dostal možnosť hrať vo filme Richarda Attenborougha "Cry Freedom". Washington tu zahral postavu Steva Bika. Za túto postavu bol nominovaný na Oscara za najlepší vedľajší mužský herecký výkon. Oscara nezískal, ale podarilo sa mu to o dva roky neskôr za postavu Tripa, bývalého otroka vo filme "Glory". V ten istý rok sa blysol aj postavou Reubena Jamesa, karibského výsadkára vo filme "For Queen and Country".
90. roky.
V lete 1990 hral vo filme "Mississippi Masala", kde hral postavu Demetriusa Williamsa. Jednu z jeho najvýznamnejších úloh stvárnil v roku 1992. So Spikom Lee nakrútil životopisné dielo Malcolm X v ktorom hral Denzel hlavnú úlohu. Za stvárnenie tejto politickej osobnosti bol nominovaný na ďalšieho Oscara. Filmový kritik Roger Ebert a režisér Martin Scorsese považujú tento film za jeden z najlepších filmov 90. rokov.
Film Malcolm X zmenil Washingtonovu kariéru, stal sa z neho jeden najuznávanejších hercov Hollywoodu. Odmietol hrať v niektorých ďalších rolách, napr. Martina Luthera Kinga, pretože nechcel vystupovať v rovnakých rolách. V roku 1993 stvárnil osobu Joea Millera, právneho zástupcu chorého na AIDS (ktorého stvárnil Tom Hanks) vo filme "Philadelphia". V prvej polovici 90. rokoch hral vo viacerých thrilleroch, akými bol napríklad "Prípad Pelikán", alebo "Krvavý príliv", komédiách ako "Veľa kriku pre nič" a romantických drámach ako "Kazateľova žena".
V roku 1995 počas nakrúcania filmu "Virtuozita" sa Washington odmietol pobozkať s herečkou Kelly Lynchovou. 
V roku 1999 hral vo filme "Hurikán v ringu" v ktorom stvárnil postavu boxera Rubina Cartera, ktorý bol odsúdený za trojnásobnú vraždu. Kontroverznosti okolo osoby tohto boxera možno spôsobili, že Washington nezískal Oscara, no získal ocenenia Zlatý glóbus a Strieborný medveď na Berlínskom filmovom festivale.
Súčasnosť.
V roku 2001 získal Oscara za najlepší herecký výkon vo filme "Training Day". Počas ďalších rokoch hral vo viacerých thrilleroch, akými boli "John Q", "Prezumpcia viny", "Muž v ohni" alebo "Mandžuský kandidát".
V roku 2005 sa po 15-ročnej prestávke vrátil na divadelné dosky, hral v Shakespearovej hre "Julius Caesar" na Broadway.

</doc>
<doc id="199164" title="Paul Newman" url="https://sk.wikipedia.org/wiki?curid=199164">
Paul Newman

Paul Leonard Newman (* 26. január 1925, Shaker Heights, Ohio, USA – † 26. september 2008, Westport, Connecticut) bol americký herec, režisér a podnikateľ ocenený Oscarom, dvomi Zlatými glóbusmi, Emmy a mnohými ďalšími cenami.
Životopis.
Otec Paula Newmana (Arthur Samuel Neumann) bol maďarsko - poľského židovského pôvodu, matka (Terézia Fecková) bola Slovenka, rodáčka z dedinky Ptičie neďaleko Humenného. Herectvu sa venoval už v škole. Počas druhej svetovej vojny slúžil v americkom námorníctve ako strelec a obsluha rádia. Pôvodne ho zaradili do programu pre pilotov, ktorý musel kvôli farbosleposti opustiť.
Preslávil sa hneď svojím druhým filmom "Niekto tam hore ma má rád" (1956), kde si zahral boxera Rockyho Graziana. V dráme "Dlhé, horúce leto" (1958) si zahral hlavnú úlohu podpaľača Bena Quicka a zoznámil sa so svojou budúcou manželkou Joanne Woodwardovou.
Paul Newman bol známy svojím zanietením pre automobilový šport. Zúčastnil sa ako vodič niekoľkých súťaží cestných vozidiel a jeho tím vyhral viacero šampionátov otvorených kôl pretekov IndyCar. Bol spoluzakladateľom potravinárskej firmy Newman's Own. Svoj podiel na jej zisku venoval charite. V máji 2007 suma týchto darov dosiahla 220 miliónov dolárov.

</doc>
<doc id="199172" title="Fabien Barthez" url="https://sk.wikipedia.org/wiki?curid=199172">
Fabien Barthez

Fabien Alain Barthez (* 28. jún 1971, Lavelanet, Francúzsko) je bývalý francúzsky futbalový brankár a reprezentant, víťaz MS 1998 vo Francúzsku a EURA 2000 v Belgicku a Holandsku. Mimo Francúzsko hral v Anglicku (v Manchesteri United).
Po skončení aktívnej hráčskej kariéry sa dal na automobilový šport, súťažil aj v 24 hodín Le Mans.
Od mája 2012 pôsobil tiež ako prezident malého francúzskeho klubu Luzenac AP.
Reprezentačná kariéra.
V A-mužstve Francúzska debutoval 26. mája 1994 v Kobe na turnaji Kirin Cup proti Austrálii (výhra 1:0).
Zúčastnil sa EURA 1996, MS 1998 (zisk zlatej medaily), EURA 2000 (zisk zlatej medaily), MS 2002, EURA 2004 a MS 2006.

</doc>
<doc id="199185" title="Dúška tymianová" url="https://sk.wikipedia.org/wiki?curid=199185">
Dúška tymianová

Dúška tymianová (iné názvy: staršie materina dúška obyčajná; nesprávne: "tymian obyčajný"; ľudovo: tymian, tymián, temian; lat. "Thymus vulgaris") je malý, trváci, voňavý polokrík z čeľade hluchavkovité ("Lamiaceae"). Ako tymian/tymián/temian sa označuje aj voňavá živica z tejto rastliny používaná ako kadidlo pri náboženských obradoch a voňavá vňať z tejto rastliny používaná ako korenie.
Rozšírenie.
Patrí k juhoeurópskej flóre – od Pyrenejského polostrova po Taliansko. Často sa pestuje ako obľúbená liečivá a koreninová kuchynská bylina. Rozmnožuje sa semenami.
Vzhľad.
Je to rozkonárený polokrík so vztýčenými konármi a s drobnými, končisto elipsovitými, sediacimi na okrajoch podvinutými listami. V pazuchách listov vyrastajú vidlicovité zoskupenia nachových kvetov, ktoré majú dvojpyskovitý, päťzubý kalich, dvojpyskovitú škľabiacu korunu a štyri dvojmocné tyčinky. Plody sú tvrdky. Kvitne v máji až v auguste.
Využitie.
Zbiera sa vňať (lat. "herba thymi"), ktorá sa krátko pred rozkvitnutím pokosí a vo viazaničkách sa rýchlo usuší. Vo farmácii sa z drogy pripravujú odvary, sirupy, extrakty, liečivé čaje a získava sa z nej silica. ("Oleum thymi"), ktorá sa pridáva do rôznych prípravkov, ako zubná pasta, ústne vody, dezinfekčné mydlá a iné.
Vlastnosti.
Obsahuje 2 % silice, horčinu, živicu, triesloviny, saponín a iné. Hlavnou zložkou silice je tymol v množstve 20 – 40 %, ďalej karvakrol, cymol, borneol, linalol, pinén a iné. Tymol je vzácna, vysoko baktericídna, teda dezinfekčná látka, podobne aj mentol.
Droga rozpúšťa hlieny, v ľudovej liečbe sa používa ako kloktadlo proti čiernemu kašľu a zápalu priedušiek.

</doc>
<doc id="199285" title="Sergio Ramos" url="https://sk.wikipedia.org/wiki?curid=199285">
Sergio Ramos

Sergio Ramos García (* 30. marec 1986, Camas) viacej známy ako Sergio Ramos, je španielsky futbalista, ktorý zvyčajne hráva na pozícii obrancu za Real Madrid. Ramos je absolventom mládežníckeho systému Sevilly a bol považovaný za jedného z najlepších mladých svetových obrancov. V lete 2005 prestúpil zo Sevilly do Realu Madrid za 27 miliónov eur. Nosí číslo 4.
V španielskej reprezentácii debutoval v marci 2005 v zápase proti Číne. Reprezentoval Španielsko na Majstrovstvách sveta 2006 v Nemecku a na MS 2010 v JAR.
Klubová kariéra.
Sevilla.
Ramos začal svoju kariéru ako slušný pravý obranca, túto pozíciu hrával väčšinou zo začiatku kariéry. Po dvoch rokoch skúseností v La Lige v drese Sevilly bol však známy pre svoju schopnosť nastúpiť hocikde v obrane.
Real Madrid.
Real Madrid podpísal s Ramosom zo Sevilly v lete 2005 za 27 miliónov €.Stal sa deviatym hráčom Sevilly ktorého kúpil Real Madrid. Je to tretí najdrahší prestup tínedžera (za Rooneym) a najdrahší v La Lige. V Reale bol ocenený číslom 4, ktoré pred ním nosil kapitán Fernando Hierro.
Ramos skóroval po prvýkrát v ECC za Real Madrid proti Olympiakosu, Real prehral 2-1. Vďaka výkonom a úsiliu sa stal obľúbencom na Santiago Bernabeu. Spočiatku nastupoval ako stopér Realu a niekedy zaskočil na defenzívnom záložníkovi, alebo pravom obrancovi. Avšak s príchodom Christopha Metzeldera a Pepeho sa vrátil na kraj obrany, pozíciu, ktorú si udržal, keď boli stopéri zranení. Počas sezóny 2006-07 ukázal, že vie podporovať svojimi centrami aj ofenzívu. Taktiež ukázal svoju nebezpečnosť pri štandartkách a stal sa najväčším nebezpečenstvom Realu zo vzduchu. V sezóne 2006-07 skóroval 5 x hlavou. Ramos je známy aj svojou prchkou, výbušnou povahou a skratmi na ihrisku. Nezvláda najmä vypäté situácie počas El Clasíc, v ktorých mal niekoľko sporných kontroverzií s legendárnym kapitánom FC Barcelona Carlesom Puyolom, alebo svojim reprezentačným kolegom Gerardom Piquém. Takisto sa "zaskvel" tvrdými zákrokmi proti Messimu, či agresívnou hrou voči ostatným Blaugranas.
V nedávnom rozhovore s Gradou Blanca, odhalil svoje tajomstvo, že keď bol malý chlapec hrával útočníka a nakoniec skončil v obrane.
4.mája 2008 Ramos v 89.minúte prihral na gól Gonzalovi Higuaínovi proti Osasune, ktorým završil obrat a tým zaistil Realu 31. titul v španielskej lige. V poslednom zápase sezóny proti Levante(5-2) strelil svoj 4. a zároveň aj 5. gól v sezóne. 
Medzinárodná kariéra.
V roku 2004 sa stal kľúčovým hráčom 21-ky, odohral 6 zápasov a nadobudol potrebné skúsenosti a začali sa o neho záujímať aj iné kluby. V Salamance ako 19-ročný debutoval v seniorskej reprezentácii proti Číne(26.3. 2005). Stal sa najmladším hráčom v národnom tíme po 55-ich rokoch. Jeho rekord zlomil až Francesc Fabregas z Arsenalu.
Svojím výkonom si zabezpečil miesto v národnom tíme aj v dôležitom kvalifikačnom zápase na MS 2006 proti Srbsku a Čiernej hore. Pretože chýbal jeho tímový kolega z Realu Míchel Salgado nastúpil v základnej 11-ke.
15.mája 2006 sa stal súčasťou tímu, ktorý cestoval na MS a nakoniec nahradil Míchela Salgada na voľbe pravého obrancu.
Počas kvalifikácie na Euro 2008 sa stal pravidelným členom základnej 11-ky španielskeho družstva, keď postúpili z prvého miesta v skupine F pred Švédskom. V kvalifikácii skóroval 2-krát, pri víťazstve nad Dánskom 3-1 raz a taktiež raz proti Švédom 3-0 v 11-ich štartoch.

</doc>
<doc id="199357" title="Ulan-Ude" url="https://sk.wikipedia.org/wiki?curid=199357">
Ulan-Ude

Ulan-Ude (, buriat. "Улаан-Yдэ", do roku 1934 Verchneudinsk ("Верхнеу́динск")) je hlavné mesto Buriatska v rámci Ruskej federácie, s približne 359 tisíc obyvateľmi. 
Poloha.
Nachádza sa predhorí hôr Jablonovyj Chrebet, na sútoku riek Selenga a Uda, približne juhovýchodne od Bajkalského jazera v nadmorskej výške , približne od Moskvy. Mesto leží na transsibírskej magistrále a začína sa tu Transmongolská magistrála vedúca cez Ulanbátar do Pekingu.
Dejiny.
Ulan-Ude bolo založené v roku 1666 ruskými kozákmi ako pevnosť.

</doc>
<doc id="199400" title="Polda (počítačová hra)" url="https://sk.wikipedia.org/wiki?curid=199400">
Polda (počítačová hra)

 
Polda je názov série šiestich počítových hier od českej firmy Zima Software. Ide o humorné adventúry, v hlavnej role ktorých vystupuje policajt Pankrác. Toho dabuje český herec Luděk Sobota. Ostatné postavy v hre dabujú také osobnosti ako Petr Nárožný, Jiří Lábus, Oldřich Kaiser, Vlastimil Bedrna, Bohdan Tůma a iný. Prvá hra zo série vyšla v roku 1998 a je v súčasnosti dostupná ako freeware. Jednotlivé časti na seba nenadväzujú.
Polda 1.
Prvá časť zo série s názvom "Polda, aneb s poctivostí nejdřív pojdeš" vyšla v roku 1998. Autorom bolo štúdio SleepTeam. Pankrác, policajt v obci Lupany sa vydáva na stopu únosov v obci. Hra má 2D grafiku, viaceré humorné časti a logické hádanky, je označovaná za českú adventúrnu legendu. Pozitívne je vnímaný hlavne dabing a počet postáv.
Polda 2.
V roku 1999 vyšla Polda 2, pokračovanie jednotky. Tentokrát ide o úplne nový príbeh v novom prostredí s novou grafikou, pričom hlavný hrdina je stále policajt Pankrác.
V druhej časti Polda 2 sa Pankrác ocitne v mestečku Marsias, kde odhaľuje zločiny. Vznikla tu revolučná teória naklonovania ľudí, ktorú prevádzkuje firma DNA revolution. Na začiatku hry niekto podpálil hotel a Pankrác tento zločin vyšetruje.
Polda 3.
Hra Polda 3 vyšla v novembri 2000 a medzi novinky patrí zaradenie medzihier do hry. Opäť je hra graficky prepracovaná a Pankrác sa tentokrát v nej hrá úlohu súkromného detektíva. Rieši spočiatku len triviálny prípad, unesenie kuchára, no ako neskôr zistí, pôjde o väčší prípad.
Polda 4.
Štvrté pokračovanie série vyšlo vo februári 2002 a zavedie Poldu do rôznych destinácií. Je prvou hrou v sérii, ktorá sa týka cestovania v čase. Graficky ide o využitie kombinácie 3D a 2D grafiky s využitím motion capture animácií.
Polda 5.
Piata časť vyšla v novembri 2005, tri roky po štvrtej. Hra sa opäť týka cestovania v čase, Pankrác cestuje do rôznych historických období.
Polda 6.
Šieste pokračovanie bolo vydané po 9 rokoch (v decembri 2014). Hra bola oznámená len pár týždňov pred vydaním.
Tentokrát sa Pankrác zhostí prípadu ukradnutia zoznamu víťazov Oscarov. Počas celej hry sa objavujú hollywoodske hviezdy, iné slávne osobnosti alebo narážky na nich (Barrack Obama, Jack Nicholson, Johnny Depp atď.).
Polda 7.
Siedme pokračovanie série bolo plánované už od augusta 2015, ale chýbalo financovanie ak dispozícii bol len scenár. V júni 2020 autori spustili crowdfundingovú kampaň na serveri HitHit, kde sa podarilo už počas prvých dní vybrať celú požadovanú sumu. Polda by mal navštíviť stretnutie najväčších celebrít sveta a riešiť prípad mimozemského stroja. Vydanie hry je plánované na október 2021.
Hodnotenie.
Jednotlivé diely hernej série Polda boli hodnotené následovne:

</doc>
<doc id="199417" title="Irkutsk" url="https://sk.wikipedia.org/wiki?curid=199417">
Irkutsk

Irkutsk () je mesto v Rusku. Nachádza sa v južnej Sibíri na rieke Angara približne 70 km od Bajkalského jazera. Je centrom Irkutskej oblasti, leží na transsibírskej magistrále, 5200 km od Moskvy a má približne 588 tisíc obyvateľov (2004). V roku 2016 malo spolu so svojou aglomeráciou okolo 1,1 milióna obyvateľov.
Nachádza sa vo Východnej Sibíri, na brehoch rieky Angara, na mieste prítoku rieky Irkut. Leží asi 66 km od jazera Bajkal. Má silne kontinentálne podnebie s veľkými zmenami teplôt. V dôsledku blízkosti seizmicky aktívnej oblasti jazera Bajkal sú tu časté slabšie zemetrasenia. Mesto bolo založené v 17. storočí. Je jedným z najväčších miest na Sibíri.

</doc>
<doc id="199426" title="Gyros" url="https://sk.wikipedia.org/wiki?curid=199426">
Gyros

Gyros je grécke jedlo rýchleho občerstvenia, ktoré je zložené z orezaných plátkov mäsa pečeného na vertikálnom grile, ktorý sa otáča pred zdrojom tepla. Mieru prepečenia je možné meniť zmenou intenzity zdroja tepla a vzdialenosťou zdroja tepla od mäsa. Názov pochádza z gréckeho slova , lebo mäso sa otáča na ražni.
Názov "gyros" môže označovať aj celý sendvič z chleba pita, ktorý sa podáva s rôznymi šalátmi a omáčkami. Plnený je väčšinou paradajkami, cibuľou, hranolkami a omáčkou tzatziki. Niekedy sa týmto termínom označuje druh sendviča a nie samotná náplň.
Podobné jedlá sú arabské šáwarmá a mexické tacos al pastor, všetky sú odvodené od döner kebabu , ktorý sa prvýkrát spomína v 19 stor. v meste Bursa.

</doc>
<doc id="199464" title="Linoleum" url="https://sk.wikipedia.org/wiki?curid=199464">
Linoleum

Linoleum alebo lino je druh podlahovej krytiny. Je mäkké, vodeodolné, zvuk tlmiace, vyrobené na báze prírodného, alebo syntetického kaučuku, ktorý slúži ako spojivo pre výplň (korok, drevná hmota, tkanina, juta a pod.)
Často je zamieňané za podlahovú krytinu z PVC, linoleum je však hrubšie, mäkšie, viac pripomínajúce gumu.
História.
Po prvýkrát boli podlahové krytiny podobné linoleu vyrobené v roku 1844 E. Gollowayom. Pôvodne to bol korkový koberec, ktorého jednotlivé korkové časti boli spojené kaučukom alebo gutaperčou. 
V roku 1860 použil Walton ako spojivo korku namiesto kaučuku ľanový olej, odtiaľ názov linoleum, a kolofóniu (živica), ktoré sa stali základom výroby linolea. V niektorých typoch 
sa miesto korku v súčasnosti používa drevená múčka a podkladovou viažúcou vrstvou je jutová tkanina. 
Linoleum je 100% prírodný produkt, biologicky odbúrateľný, nenarušujúci životné prostredie. Od polovice 20. storočia je nahrádzané podlahovinami z polyvinylchloridu ("PVC"). Tieto sú menej horľavé, ľahšie, jednoduchšie vyrobiteľné a tým lacnejšie. Tak isto je možné na nich vytvoriť potlač imitujúcu iné povrchy - drevo, kameň a pod. Výhodami linolea sú aj možnosť lepenia a nižšia schopnosť nabiť sa statickou elektrinou ako PVC.
Použitie.
Linoleum je pre svoje hygienické a nealergénne vlastnosti využívané v priestoroch, kde žijú alergici, v nemocniciach a zdravotníckych zariadeniach. Rozmanitosť vzorov a intarzií rôznych farieb a tvarov vylepšuje vzhľad interiérov. Nevýhodou je nutnosť ošetrovania povrchu voskovaním, pretože bez úpravy povrch linolea oxiduje.

</doc>
<doc id="199532" title="Predslav" url="https://sk.wikipedia.org/wiki?curid=199532">
Predslav

Predslav alebo Preslav (9. storočie) bol pravdepodobne tretí syn veľkomoravského panovníka Svätopluka I.
Primárny zdroj, ktorý o ňom informuje je Cividalský evanjeliár. Ten ho uvádza v tvare „predezlaus“ alebo „Predeslaus“. Nepriama zmienka sa nachádza v spise byzantského cisára Konštantína VII. "O spravovaní ríše" (, ).
Predpokladá sa, že Predslav bol najstarší syn Svätopluka I. (a jeho manželky Svätožizne) a že zomrel pred rokom 894 alebo sa stal kňazom. Iná možnosť je, že meno Predslav je iba skomolenina mena Slavomír.
Predslavovo meno by sa mohlo odrážať v mene mesta Bratislava, ale tento názor nie je úplne jednoznačne prijímaný.

</doc>
<doc id="199569" title="Alela" url="https://sk.wikipedia.org/wiki?curid=199569">
Alela

Alela alebo alelomorfa je dedičný základ znaku, jedna z viacerých alternatívnych foriem génu. 
Gén je úsek nukleovej kyseliny DNA, kódujúci určitý znak jedinca. Gén sa skladá obvykle z dvoch alel, pričom každá pochádza od jedného rodiča. Alely určujú, ako sa znak prejaví v organizme. 
Príkladom je gén farby očí, alely sú jednotlivé druhy farby (zelená, modrá, hnedá…) 
Podľa toho, aké alely sú v géne, tak sa prejaví znak, ktorý je génom kódovaný. Podnebie a vplyvy okolia nemenia genetickú informáciu. Môžu sa však uprednostniť niektoré znaky - alely - tým, že sú v určitom prostredí výhodnejšie. Tak budú jedinci s týmito alelami úspešnejší a nakoniec vytlačia tých menej úspešných. Genetická informácia je jedincovi daná pri jeho vývoji a až do jeho smrti sa nemení.
Každý jedinec dostáva v priebehu dedenia od matky i od otca pre každý znak jednu alelu. Pre jeden znak má teda jedinec dve alely. U alelového páru zodpovedného za vývin nejakej vlastnosti sú dve rozličné alely: alela A a alela B. V rámci dedenia sú možné rozličné kombinácie týchto alel. Jedinec ktorý zdedí obidve alely A, čiže AA, prevezme vlastnosť A. Jedinec, ktorý zdedí alely B, čiže BB, prevezme vlastnosť B. Jedinec, ktorý zdedil kombináciu AB, má v sebe vlastnosť A aj B, dominantnejšia vlastnosť (napr. A) sa prejaví vonkajším prejavom. Jedinec je však i nositeľom alely B, ktorá sa môže ďalej dediť. Ak sa potomok neskôr - aj o niekoľko generácií ďalej - skombinuje s jedincom, ktorý je taktiež nositeľom alely B, môže sa vyskytnúť nový jedinec, ktorý zdedí obidve alely B a prejaví sa uňho vlastnosť B. 
Gény, a tým aj alely, podliehajú genetickým mutáciám, ktoré, ak sú životaschopnejšie ako pôvodná genetická výbava, prirodzeným výberom vylepšujú vlastnosti jedincov.

</doc>
<doc id="199578" title="E-commerce" url="https://sk.wikipedia.org/wiki?curid=199578">
E-commerce

E-commerce alebo elektronické obchodovanie alebo e-komercia alebo eCommerce je nakupovanie a predávanie výrobkov alebo služieb cez elektronické systémy ako napríklad internet alebo podobné počítačové siete. 
Množstvo obchodovania cez elektronickú cestu podstatne narástlo, odkedy sa rozšíril internet. Touto cestou sa uskutočňuje veľké množstvo obchodovania, pričom sa využívajú inovácie pomocou elektronických prevodov peňažných prostriedkov na účtoch, supply chain management, internetový marketing, online spracovanie transakcií, elektronickú výmenu dát (EDI), systémy manažmentu zásob a systémy automatizovaného zberu dát. Moderné elektronické obchodovanie obyčajne využíva World Wide Web (WWW) aspoň v niektorej z fáz životného cyklu transakcie, hoci to môže byť širší pojem z technológie ako napríklad e-mail. E-commerce je nakupovanie vecí pomocou internetu, ale veľa ľudí nie je presvedčených o jeho spoľahlivosti, pretože existuje veľa neserióznych predajcov. 
Malé percento elektronického obchodovania sa vykonáva úplne elektronicky pre "virtuálne" predmety, ako napríklad prístup k prémiovému obsahu na webovej stránke, ale väčšina elektronického obchodovania zahŕňa nejakú formu prepravy fyzických predmetov. 
Elektronické obchodovanie sa obyčajne považuje za predajnú stránku širšieho pojmu e-biznis.
Dejiny.
Vznik.
Význam pojmu "elektronické obchodovanie" sa v posledných 30 rokoch menil. "Elektronické obchodovanie" znamenalo podporu elektronických obchodných transakcií prostredníctvom využívania technológie elektronickej výmeny dát (Elektronic Data Interchange – EDI) a elektronických prevodov finančných prostriedkov (Electronic Funds Transfer – EFT). Tieto technológie boli vyvinuté koncom sedemdesiatych rokov dvadsiateho storočia. Umožňujú firmám elektronicky poslať obchodné dokumenty, ako napríklad objednávky alebo faktúry. Vzrast a akceptácia kreditných kariet, bankomatov (ATM) a telefonického bankovníctva boli tiež formy elektronického obchodovania. Od 90. rokov elektronické obchodovanie navyše zahŕňalo systémy pre podnikové plánovanie zdrojov (ERP), data mining a údajových skladov (data warehousing). 
Azda prvým príkladom elektronického obchodovania fyzických tovarov medzi veľkým počtom predávajúcich a kupujúcich bolo obchodovanie cez Boston Computer Exchange, burzu použitých počítačov, ktorá vznikla v roku 1982. Prvá informačná burza, vrátanie online konzultácií, bola pravdepodobne American Information Exchange, ďalší predinternetový online systém, ktorý bol založený v roku 1991.
Súčasnosť.
Vznik E-commerce významne znížil vstupné prekážky pri predávaní rôznych typov tovarov. Drobní predajcovia sú schopní rentabilne, pomocou Internetu, predávať svoje produkty. Malí predajcovia často využívajú rôzne online aukčné stránky, ako napríklad eBay, alebo predávajú cez veľké komerčné webové stránky, ako napríklad Amazon.com, za účelom využitia výhod týchto stránok.
V roku 2007 je predpokladaných v USA $256 miliárd online transakcií, čo je 18% zvýšenie v porovnaní s predchádzajúcim rokom. Tento predpoklad je zo správy "State of Retailing Online 2007", ktorú vyhotovili organizácie National Retail Federation (NRF) a Shop.org.
Aktuálne má 67 spoločností zo zoznamu FORTUNE 1000 (zoznam 1000 najväčších korporácií USA) výnosy z e-comercie v hodnote viac ako 10 miliónov dolárov. Medzi 5 najväčších internetových predajcov patrí : Amazon, Staples, Office Depot, Dell a Hewlett Packard. Z tohoto vyplýva, že do top kategórie produktov predaných cez internet patria knihy, hudba, kancelárske potreby, počítače a iná spotrebná elektronika.
Trendy v E-commerce.
Vo veľmi veľa prípadoch spoločnosti, ktoré využívajú e-commerciu, prežijú iba vtedy, ak nie sú zamerané iba na predávanie tovaru, ale majú rýchlo sa prispôsobivý riadiaci tím, dobre navrhnutú predajnú štruktúru, kvalitnú sieťovú infraštruktúru, bezpečnú a dobre navrhnutú webovú stránku a poskytujú komplexné poštovo-predajné služby. Tieto faktory sa môžu deliť medzi technické alebo organizačné aspekty a priame služby zákazníkovi.
Technické a organizačné aspekty.
Ďalej treba dodržiavať ostatné štandardné vlastnosti firmy vrátane poskytovania úplných a pravdivých informácií o svojich produktoch a ich uplatnení, spoľahlivosti doručenia a okamžité resp. efektívne vybavovanie sťažností a reklamácií. Jedinečná vlastnosť prostredia internetu je, že samotný zákazník má prístup k oveľa viac informáciám o predajcovi, než aké má pri návšteve klasického kamenného obchodu.
Poskytovanie skúsenosti pre zákazníka.
Úspešná organizácia, ktorá využíva elektronické obchodovanie, musí poskytovať zákazníkovi príjemný a užitočný predajný zážitok.
Niekoľko faktorov ktoré umožňujú príjemný a užitočný zážitok pre zákazníka:

</doc>
<doc id="199625" title="Juraj Halenár" url="https://sk.wikipedia.org/wiki?curid=199625">
Juraj Halenár

Juraj Halenár (* 28. jún 1983, Trnava – † 29. jún 2018, Bratislava) bol slovenský futbalista a reprezentant Slovenska. Po oslave svojich 35. narodenín dňa 28. 6. 2018 bol nezvestný a 30.6. 2018 nájdený bez známok života vo Vrakunskom lesoparku v Bratislave. Najpravdepodobnejšia verzia sa javí ako samovražda. Zanechal po sebe jedného syna.
Klubová kariéra.
Odchovanec trnavskej Lokomotívy obliekol postupne dresy troch bratislavských klubov. Prvý ligový gól strelil v drese Interu Bratislava 4. mája 2002 v stretnutí s Tatranom Prešov (3:0). S Artmediou Petržalka postúpil do skupinovej fázy Ligy majstrov 2005/2006. V 2. predkole zaznamenal v zápase s Celticom Glasgow (5:0) hetrik, čím prispel k najvyššej prehre slávneho škótskeho klubu v európskych pohároch. Majstrovské tituly získal s Artmediou Petržalka aj so Slovanom Bratislava. Po Róbertovi Semeníkovi druhý hráč, ktorý v slovenskej futbalovej lige dosiahol hranicu 100 gólov. Stý ligový gól strelil v drese Slovana 9. novembra 2011 proti Banskej Bystrici (3 : 2). Počas jesennej časti sezóny 2014/2015 sa stal so 125 gólmi historickým rekordérom slovenskej futbalovej ligy.
Reprezentačná kariéra.
Zúčastnil sa už v mládežníckych reprezentáciách, na ME hráčov do 19 rokov 2002 bol členom mužstva, ktoré získalo bronzové medaily. Na MS hráčov do 20 rokov 2003 v Spojených arabských emirátov postúpilo Slovensko do osemfinále, kde prehralo s neskorším majstrom sveta Brazíliou 1 : 2 po predĺžení. V seniorskej reprezentácii debutoval 17. novembra 2007 v Prahe v stretnutí s Českom (1 : 3).
Úspechy.
Klubové
Reprezentačné
Individuálne

</doc>
<doc id="199693" title="Stanislava Reparová" url="https://sk.wikipedia.org/wiki?curid=199693">
Stanislava Reparová

Stanislava Chrobáková Repar (rod. Kvapilová; * 5. máj 1960, Bratislava) je slovenská a slovinská poetka, spisovateľka a prekladateľka, literárna vedkyňa, redaktorka a vydavateľka. 
Život.
Vyštudovala filozofiu a estetiku na Univerzite Komenského v Bratislave (1984), doktorát z literárnej vedy získala na SAV (1995), na docentku literatúry sa habilitovala na Univerzite v Novej Gorici (UNG) v Slovinsku (2010). Na Slovensku pomáhala zakladať nezávislú spisovateľskú platformu pred i po r. 1989, neskôr vystúpila zo všetkých spisovateľských združení. Pracovala ako vedecko-výskumná pracovníčka na FF Univerzity Komenského a v ÚSlL SAV, od roku 2001 žije v Ľubľane, od r. 2009 oficiálne v slobodnom povolaní; v ostatných rokoch sa pohybuje medzi Slovenskom, Slovinskom a Fínskom. 
V Ľubľane po celý čas intenzívne spolupracuje s vydavateľstvom KUD Apokalipsa, takmer dve desaťročia sa koncepčne spolupodieľala na jeho programoch a celkovom smerovaní. Ako výskumníčka tiež externe spolupracovala s FF Univerzity v Ľubľane, Peace Institute Ljubljana, Ministerstvom kultúry Slovinskej republiky a prednášala na UNG. Je spoluzakladateľka medzinárodného projektu „Časopis v časopise“ (2002), Medzinárodného filozofického sympózia Miklavža Ocepka (2007) a Ženského odboru Slovinského centra PEN Mira (2013), členka Spolku slovinských spisovateľov a Slovinského centra PEN. V rokoch 2007 – 2008 bola zamestnaná na Piece Institute Ľubľana, kde sa venovala výskumu rodových politík v rámci medzinárodného projektu "Quality in Gender + Equality Policies". 
V roku 2016 pracovala ako šéfredaktorka literárneho mesačníka Romboid (v rokoch 1997 – 2003 bola jeho zodpovedná, do roku 2010 externá redaktorka), po nezhodách s vydavateľom v r. 2017 na Slovensku založila občianske združenie Fraktál, pod jeho strechou bilaterálny projekt „Fraktály SK/SI“ a v januári 2018 aj literárny štvrťročník "Fraktál", ktorý odvtedy vedie. Je aktívna organizačne aj edične, zostavovateľka a editorka mnohých antológií a výberov zo slovenskej i slovinskej literatúry doma aj v zahraničí (USA, Mexiko, Veľká Británia, krajiny V4 a bývalej Juhoslávie a i.), prekladateľka literatúry, filozofie a humanistiky zo slovinčiny do slovenčiny a vice versa. 
S. Chrobáková Repar píše v slovenčine aj slovinčine poéziu, prózu, esejistiku a kultúrnu publicistiku, a tiež literárnovedné žánre. Autorsky doteraz uverejnila 29 samostatných kníh, monografií a rozsiahlych expertíz, preložila 26 knižných titulov, najmä výberov z poézie, ale aj románovú tvorbu, pripravila tiež špeciálne slovinské číslo časopisu "Filozofia" (FÚ SAV) a ucelené prekladové bloky v literárnych a odborných časopisoch "Revue svetovej literatúry", "Romboid", "Fraktál, Acta Kierkegaardiana" a "Glosolália"; preklady takisto publikovala v časopisoch "Vlna," "Vertigo" a i. Príležitostne spolupracuje s Radiom Ars (SIovinsko) a Rádiom Devín (Slovensko), pre ktoré píše literárne kritiky, pásma a eseje. Na základe jej autofikcie "Slovenka na kvadrát" (2009, 2011, druhé vydanie 2013) vznikla rovnomenná kabaretná monodráma v medzinárodnej koprodukcii (réžia N. Upper), ktorá bola na jeseň r. 2013 premiérovo uvedená na divadelnom festivale ExPonto v Ľubľane a v A4 – Nultom priestore v Bratislave, úspešne hosťovala aj v zahraničí. 
Texty Stanislavy Chrobákovej Repar sú preložené do šestnástich jazykov. Na Slovensku jej udelili Prémiu Alexandra Matušku za literánokritické texty(1995), Cenu OSS za najlepšiu knihu roka (2003 – za monografiu o poézii M. Haugovej) a Prému Literárneho fondu za preklad (2019 – za preklad výberu z poézie B. Korun); nominovaná bola aj na Cenu Bibliotéky (2011 – za básnickú zbierku "Tichožitia"). V Slovinsku získala Literárnu cenu Mira (2018 – za autorskú tvorbu a osobnostné postoje); nominovaná bola aj na Cenu M. Rožanca za najlepšiu esejistickú knihu roka (2016 – za eseje a články "Agonija smisla") a medzinárodnú Pretnarovu cenu (2017). V roku 2014 ju na European Institute for Gender Equality (EIGE) zaradili medzi „Women and Men inspiring Europe“. 
V rokoch 1982 – 1991 bola vydatá za architekta Ondreja Chrobáka, v rokoch 2001 – 2015 za slovinského básnika a filozofa Primoža Repara. Má dospelého syna Ondreja. 

</doc>
<doc id="199750" title="Erik Groch" url="https://sk.wikipedia.org/wiki?curid=199750">
Erik Groch

Erik Jakub Groch (* 25. apríl 1957, Košice, Slovensko) je slovenský básnik, knižný grafik a vydavateľ.
Životopis.
Študoval na gymnáziu v Košiciach a po ukončení štúdií vystriedal viacero zamestnaní. Do roku 1989 pôsobil v prostredí košického umeleckého undergroundu. Na prelome 70. a 80. rokov sa prevažne s Marcelom Strýkom podieľal na vydávaní samizdatových literárnych zborníkov "Trinásta komnata" a "Nacelle".
V novembri 1989 a bezprostredne po ňom aktívne vystupoval za Občianske fórum v Košiciach. V rokoch 1991 – 1992 bol spoluzakladateľom a spolueditorom literárneho almanachu Tichá voda I – III. V roku 1990 pracoval ako redaktor obnoveného týždenníka Kultúrny život, v roku 1992 si založil vlastné vydavateľstvo, ktoré neskôr nazval "Knižná dielňa Timotej". Žije v Uloži neďaleko Levoče.

</doc>
<doc id="199765" title="Elektromobil" url="https://sk.wikipedia.org/wiki?curid=199765">
Elektromobil

Elektromobil (iné názvy pozri nižšie) je automobil poháňaný vlastným zdrojom elektrickej energie. 
Ako zdroj energie používa elektromobil obyčajne akumulátor, ktorý sa musí pred jazdou nabiť z vonkajšieho zdroja. Od kapacity akumulátora závisí dojazd elektromobilu.
V roku 2020 sa Nórsko stalo prvým štátom kde sa predalo viac elektromobilov ako áut na benzínový, naftový či hybridný pohon. Z celkového počtu 141 412 áut tvorili 54,3%.
Názvy.
Vyskytujú sa tieto názvy: elektromobil, elektrický automobil, automobil na elektrický pohon, e-mobil, emobil, elektrické auto, elektroauto, elektrické vozidlo, elektrovozidlo, vozidlo na elektrický pohon, cestné elektrické vozidlo.
Názvy obsahujúce slovo vozidlo (t.j. elektrické vozidlo, elektrovozidlo, vozidlo na elektrický pohon, cestné elektrické vozidlo) môžu označovať aj akékoľvek elektricky poháňané vozidlo.
Skratky sú EV alebo EM.
Výhody.
Hlavná výhoda elektromobilov je ich účinnosť (ak neuvažujeme o účinnosti nabíjacieho externého zdroja energie). Prevod energie elektrickej na mechanickú je možné dosiahnuť s účinnosťou až 90 % (v prípade asynchrónneho motora) oproti 25–34% účinnosti spaľovacieho motora. Celková účinnosť pohonu samozrejme závisí aj od účinnosti výroby elektriny na pohon z primárneho zdroja a energetickej účinnosti použitých akumulátorov resp. palivových článkov (táto sa pohybuje okolo 50–80 % podľa použitej technológie – olovo, NiMH, Li-ion, Li-pol). No na rozdiel od bežného automobilu sa dá využiť proces brzdenia tzv. rekuperáciou.
Nezanedbateľnou výhodou je to, že elektromobily nevytvárajú svojou činnosťou výfukové plyny (opäť samozrejme bez zohľadnenia spôsobu výroby energie v primárnom zdroji). Technický prielom vo vývoji elektromobilov naštartoval rozvoj elektroniky a riadiacich systémov, rozvoj nových typov akumulátorov (napr. SCIB batérií), ale hlavne rýchlym nárastom cien energie, palív - hlavne ropy a teda aj benzínu. 
Výhoda je aj jednoduchšia konštrukcia automobilu - pohon môže byť umiestnený priamo v kolesách, riadiaca elektronika a akumulátorový set v podlahovej časti. Karosériu teda možno konštruovať variabilnejšie na rovnakej podvozku.
Nevýhody.
Hlavnou nevýhodou je akumulátor, ktorý je pri súčasnom stave techniky objemný, príliš ťažký, má malú životnosť a pridlhé doby nabíjania. Odbúranie používania fosílnych palív zasa zaťažuje systém výroby energie (elektrárne, elektrorozvodná sieť), ktorý by masové nasadenie elektromobilov nezvládol. Riešením je použitie alternatívnych palív spáliteľných v palivových článkoch priamo prevádzajúcich chemickú energiu na elektrickú. Tieto palivá sa však tiež neťažia, ale vyrábajú a na ich výrobu je opäť potrebné značné množstvo elektrickej energie. Na masovejšie nasadenie elektromobilov si ešte budeme musieť počkať, ale rastúce ceny ropy na svetových trhoch pravdepodobne čoskoro "zefektívnia" výrobu elektromobilov.
Dotácie na elektromobily.
11. novembra 2016 spustilo ministerstvo hospodárstva SR dotačný program, ktorého cieľom je rozvoj elektromobility na Slovensku. V rámci neho prispeje sumou 5 000 € na kúpu nového elektromobilu. Podmienkou je zakúpenie a registrácia vozidla na Slovensku, a to minimálne na 2 roky. To znamená, že dotácia sa nevzťahujúce napríklad na elektromobily od Tesla Motors. Vozidlá musia byť kategórie N1 alebo M1. Dotácia sa uplatňuje priamo u predajcu vozidla, ktorý rieši všetky administratívne povinnosti. Samotná dotácia sa vypláca na 3 fázy. Po registrácií, po 1. roku a po 2. roku. Celkový rozpočet dotačného programu je 5,2 milióna eur. O príspevok je možné požiadať do 30. júna 2018.
Z histórie.
Priemyselnú výrobu elektromobilov spustil vo Viedni, podľa konštrukčných plánov Ferdinanda Porscheho, v roku 1896 Jakob Lohner.

</doc>
<doc id="199786" title="Thunar" url="https://sk.wikipedia.org/wiki?curid=199786">
Thunar

Thunar je unixový správca súborov desktopového prostredia Xfce, od verzie 4.4 RC1. Thunar je rýchly, čistý a jednoduchý, preto dosahuje nízke časové oneskorenie pri zobrazovaní obsahu adresárov. Vzhľad Thunaru je prehľadný a strohý, nie je zaťažený prebytočnými panelmi a grafickými prvkami.
Thunar je vyvíjaný Benediktom Meurerom ako náhrada za XFFM, predchádzajúceho súborového správcu v Xfce. 
Thunar sa spočiatku volal Filer, ale bol zmenený na Thunar. Je pomenovaný po bohovi Thorovi z germánskej mytológie, logom Thunaru je kladivo (nástroj)kladivo.
Vývoj.
Thunar vyvíja Benedikt Meurer v jazyku Python s využitím knižnice GTK+2.

</doc>
<doc id="199832" title="Call of Duty (séria)" url="https://sk.wikipedia.org/wiki?curid=199832">
Call of Duty (séria)

Call of Duty je séria počítačových hier typu FPS (angl. skr. "first person shooter"), odohrávajúca sa počas druhej svetovej vojny (okrem Call of Duty 4, Call of duty 6 - 8). Séria bola pôvodne určená pre PC, no bola natoľko úspešná, že postupne vyšli konverzie i pre hracie konzoly. Sériu publikujú firmy Activision a Aspyr Media a vyvíjajú Infinity Ward, Gray Matter Interactive, Spark Unlimited, Treyarch, Pi Studios a Amaze Entertainment. Táto hra sa taktiež zaraďuje medzi RPG hry.
Hry.
Call of Duty: World at War.
Hra začína vyslobodením Pvt. Millera zo zajateckého tábora Japoncov a končí vztýčením ruskej vlajky nad Reichstagom.
Hlavní hrdinovia hry sú seržant Reznov, vojak Polonsky, seržant Roebuck a vojak Chernov.

</doc>
<doc id="199867" title="Christoph Schönborn" url="https://sk.wikipedia.org/wiki?curid=199867">
Christoph Schönborn

Christoph Maria Michael Hugo Damian Peter Adalbert Schönborn OP, (* 22. januára 1945, hrad Skalka, Vlastislav, Česko), je rímskokatolícky teológ, arcibiskup a kardinál, diecézny arcibiskup viedenskej arcidiecézy a zároveň ordinár Ordinariátu pre veriacich byzantského obradu v Rakúsku.
Narodil sa 22. januára 1945 v zámku Skalka pri obci Vlastislav v Litoměřickej diecéze v šľachtickej rodine. Po skončení 2. svetovej vojny musela jeho rodina opustiť Česko-Slovensko a následne sa dostala do Schrunsu v rakúskom Vorarlbergu. Po maturite v roku 1963 vstúpil do Rehole kazateľov (OP, ľudovo dominikáni) a študoval filozofiu, teológiu a psychológiu vo Walberbergu (časť Bornheimu pri Bonne), Viedni a Paríži. Ordinovaný bol 27. decembra 1970 kardinálom Franzom Königom vo Viedni. Licenciát z teológie získal v roku 1971. V školskom roku 1972/73 absolvoval rok štúdia na univerzite v Regensburgu, kde patril medzi poslucháčov Josepha Ratzingera, neskoršieho pápeža Benedikta XVI. V roku 1975 získal doktorát teológie na Institut Catholique de Paris v Paríži.
Od roku 1975 prednášal dogmatiku na katolíckej univerzite vo Fribourgu vo Švajčiarsku. V roku 1987 sa stáva sekretárom medzinárodnej teologickej komisie pri Svätej stolici pre Katechizmus katolíckej cirkvi. 
11. júla 1991 ho pápež Ján Pavol II. menoval za pomocného biskupa Viedenskej arcidiecézy a titulárneho biskupa diecézy Sutrium. Vysvätil ho 29. septembra 1991 viedenský arcibiskup, kardinál Hans Hermann Groër. Jeho biskupské heslo je: "Vox autem dixi amicos" („Nazval som Vás priateľmi“). O štyri roky neskôr, 13. apríla 1995 bol menovaný za arcibiskupa koadjútora a 14. septembra 1995, po rezignácii jeho predchodcu arcibiskupa Groëra prevzal úrad Viedenského arcibiskupa. 6. novembra 1995 bol menovaný za ordinára Ordinariátu pre veriacich byzantského obradu v Rakúsku. Pálium mu odovzdal Ján Pavol II. v Ríme 29. júna 1996. Kreovaný za kardinála bol na kozistóriu kardinálov v Ríme 21. februára 1998.
Počas konkláve v roku 2005 bol novinármi označovaný ako jeden z možných papabilov. Za pápeža bol zvolený Joseph Ratzinger, ktorý prijal meno Benedikt XVI.

</doc>
<doc id="199908" title="Vladislav Suvák" url="https://sk.wikipedia.org/wiki?curid=199908">
Vladislav Suvák

prof. Mgr. Vladislav Suvák, PhD. (* 1964, Košice) je slovenský filozof.
Život.
Navštevoval Gymnázium na Šrobárovej ul. v Košiciach (1979-83), študoval na FF UPJŠ v Prešove (1986–1989) a FF UK v Prahe (1990–1992), dizertačnú prácu obhájil na FF UK v Bratislave u prof. Marcelliho (2000, odbor dejiny filozofie). Absolvoval študijné pobyty na Karlovej univerzite, na Bostonskej univerzite, na Magdalen College (University of Oxford) a na IWM (Institut für die Wissenschaften vom Menschen) vo Viedni. V súčasnosti pôsobí na Filozofickej fakulte Prešovskej univerzity. Venuje sa dejinám antického myslenia a dejinám etických koncepcií. V posledných rokoch sa zameriava na etické problematizácie života v sókratovskom hnutí (Antisthenés, Diogenés, kynici, Foucault).

</doc>
<doc id="199944" title="Viktor Emanuel III." url="https://sk.wikipedia.org/wiki?curid=199944">
Viktor Emanuel III.

Viktor Emanuel III. (po taliansky: "Vittorio Emanuele III", celým menom "Vittorio Emanuele Ferdinando Maria Gennaro di Savoia"; *11. november 1869, Neapol, Taliansko – † 28. december 1947, Alexandria, Egypt) zo savojskej dynastie, bol taliansky kráľ, cisár Abesínie, kráľ Albánska.
Životopis.
Narodil sa v Neapoli ako jediné dieťa Umberta I. Na trón nastúpil v roku 1900. Počas prvej svetovej vojny postavil svoju krajinu na stranu Dohody. Po vojne podporoval fašistického vodcu Benita Mussoliniho, vďaka ktorému sa stal aj Abesínskym cisárom a albánskym kráľom. Počas druhej svetovej vojny medzi nimi však vznikli rozpory a v roku 1943 v snahe zachrániť kráľovstvo Mussoliniho odvolal. Po Mussoliniho odvolaní sa kráľ vzdal abesínskeho a albánskeho trónu a pridal sa na stranu Spojencov. Oficiálne abdikoval na trón až v roku 1946 v prospech svojho syna Umberta II., ale už v roku 1943 na neho preniesol mnoho právomocí. Abdikoval 9. mája 1946, kráľovstvo bolo zrušené krátko na to, 12. júna a Taliansko sa tak stalo republikou.
Viktor Emanuel III. zomrel v roku 1947 v Alexandrii v Egypte, kde je aj pochovaný.

</doc>
<doc id="199958" title="Super Mario" url="https://sk.wikipedia.org/wiki?curid=199958">
Super Mario

Super Mario je označenie série arkádových videohier od spoločnosti Nintendo, v ktorej vystupuje ich maskot Mario. Na každú jednu hernú konzolu od Nintenda vyšla aspoň jedna hra z tejto série.
Existuje aj viacero spin-off sérií, v ktorých vystupujú postavy z týchto hier, ako napríklad Mario Kart, Mario &amp; Luigi a Mario Tennis.
Dej.
Hry mávajú veľmi jednoduchý príbeh, najčastejšie ide o záchranu princeznej Peach z pazúrov obludného korytnačieho draka Bowsera. V tom Mariovi pomáhajú rôzni jeho priatelia, najčastejšie jeho mladší brat Luigi.
Hry.
Séria je rozdelená na dva prúdy. Prvým sú dvojrozmerné arkádové hry, ktoré sú sériou lineárnych, postupne obtiažnejších levelov, na konci ktorých Mario musí poraziť Bowsera v jeho veľkom hrade. Hry druhého prúdu (ktorý vznikol vydaním hry Super Mario 64) sú trojrozmerné a sú zamerané skôr na preskúmavanie rozsiahlych levelov a svetov, v ktorých Mario má rôznorodé úlohy. Ich príbeh tiež zvykne byť o trochu komplexnejší v porovnaní s dvojrozmernými hrami.

</doc>
<doc id="200038" title="Kaplán" url="https://sk.wikipedia.org/wiki?curid=200038">
Kaplán

Kaplán je najbližším spolupracovníkom farára pri pastorácii vo farnosti. Má určité povinnosti, ktoré mu vyplývajú z práva danej cirkvi.
Kaplán v katolíckej cirkvi.
Kaplán sa má ustanoviť ak si to vyžaduje pastoračná starostlivosť, majú sa ustanoviť jeden alebo viacerí podľa okolnosti. Ustanovuje sa na výpomoc pre celú farnosť, alebo len nejakú jej časť veriacich. Musí byť ustanovený v posvätnom ráde presbyterátu. Slobodne ho vymenúva diecézny biskup po vypočutí mienky farára a dekana. Je povinný rezidovať vo farnosti, zastupuje podľa normy práva farára. Diecézny biskup alebo administrátor môžu kaplána odvolať z oprávneného dôvodu.

</doc>
<doc id="200042" title="Minerva McGonagallová" url="https://sk.wikipedia.org/wiki?curid=200042">
Minerva McGonagallová

Minerva McGonagallová je fiktívna postava zo ságy Harry Potter od J. K. Rowlingovej. Na Rokfortskej strednej škole čarodejníckej vyučuje predmet Transfigurácia, zároveň je zástupkyňou riaditeľa Rokfortu a vedúcou chrabromilskej fakulty. Po smrti Albusa Dumbledora ostala na Rokforte a ďalej učila. Minerva McGonagallová je mocná čarodejnica, je jednou zo siedmich registrovaných animágov 20. storočia - premieňa sa na mačku.
Opis.
Je vysoká, prísne vyzerajúca, ale spravodlivá. Má zelené oči, vlasy má čierne (vo filme sivé/šedé), ktoré nosí vypnuté do drdolu. Najčastejšie nosí smaragdovozelený habit, špicatý klobúk naklonený na jednu stranu a hranaté okuliare. V dobách štúdia aj ona patrila do chrabromilskej fakulty. Taktiež hrávala metlobal (post nie je známy). 
Výskyt v knihách.
Na začiatku ságy bola s Dumbledorom, keď Hagrid priviezol Harryho na lietajúcej motorke a potom ho zverili do starostlivosti Dursleyovcov. Je fanúšičkou metlobalu, bola to ona, kto objavil v Harrym talent a dostala ho do fakultného metlobalového tímu aj napriek tomu, že bol len prvák. 
V prvom roku bola jednou z profesorov, ktorí zabezpečovali ochranu Kameňa mudrcov - transfigurovala šachové figúrky aby sa správali ako živé. V druhej časti filmu to bola ona, kto študentom na hodine transfigurácie vysvetlil podrobnosti o Tajomnej komnate (v knihe to bol profesor Binns na hodine dejín mágie). Na konci druhej časti bol profesor Dumbledore správnou radou školy dočasne zbavený funkcie riaditeľa Rokfortskej strednej školy čarodejníckej a zastupujúcou riaditeľkou školy sa stala profesorka McGonagallová. V tretej časti dala Hermione časovrat aby mohla chodiť na všetky hodiny. V piatej časti kvôli svojej spravodlivej povahe neuznávala profesorku Dolores Umbridgeovú, ktorá učila obranu proti čiernej mágii, neskôr sa stala aj vrchnou inkvizítorkou a nakoniec aj riaditeľkou Rokfortu. V tej dobe strávila určitý čas v Nemocnici sv. Munga, potom čo ju zasiahla kliatba ( 4 krát Expelliarmus naraz) keď bránila Hagrida pred jeho vyhnaním z Rokfortu. Na konci šiestej časti sa po smrti Albusa Dumbledora stala zastupujúcou riaditeľkou Rokfortu, ale v tom čase už moc Voldemorta narastala a v siedmej časti bol na miesto riaditeľa Rokfortu dosadený Severus Snape. Na konci siedmej časti pustí Amycusa Carrowa, ktorý hľadá svoju sestru Alecto, do bystrohlavskej klubovne. Tam sa Amycus s Minervou McGonagallovou poháda a nakoniec jej napľuje do tváre. To vyprovokuje Harryho ukrytého pod neviditeľným plášťom, odhalí sa a použije na Amycusa kliatbu Cruciatus. Kým McGonagallová ďakuje Harrymu za jeho galantnosť, Amycus sa preberie, ale McGonagallová pohotovo zareaguje a použije naňho kliatbu Imperius a donúti ho odovzdať jej svoj aj Alectin prútik. Potom zo vzduchu vyčaruje povrazy a znehybní Amycusa aj Alecto. Harry potom pokračuje v hľadaní diadému - horcruxu, ona medzitým vyhodí Snapa z Rokfortu a spolu s ostatnými učiteľmi a Fénixovým rádom vytvorí ochranu okolo školy aby mu zaistila nejaký čas. Po smrti Severusa Snapa sa stala riaditeľkou Rokfortu. Po Harryho údajnej smrti bojovala proti Voldemortovi spolu s Kingsleym a profesorom Slughornom.

</doc>
<doc id="200202" title="Stupeň ochrany krytom" url="https://sk.wikipedia.org/wiki?curid=200202">
Stupeň ochrany krytom

Stupeň ochrany krytom alebo krytie alebo skrátene stupeň ochrany alebo nepresne stupeň krytia je odolnosť elektrospotrebiča voči vniknutiu cudzieho telesa či vniknutiu kvapalín. Vyjadruje sa v tzv. IP kóde (IP je z anglického "international protection (rating)", často interpretované ako "ingress protection (rating)") definovanom medzinárodným štandardom IEC, na Slovensku v "STN EN 60529 (33 0330) Stupne ochrany krytom (krytie - IP kód)". Kód tvoria 2 cifry: prvá udáva ochranu pred nebezpečným dotykom a pred vniknutím cudzích predmetov, druhá stupeň krytia pred vniknutím vody. Maximálny možný stupeň krytia je IP69.
Prídavné písmeno.
Používa sa iba vtedy ak je skutočná ochrana vyššia ako udávaná prvou číslicou alebo ak je prvá číslica X.
Doplnkové písmeno.
Udáva doplnkovú informáciu o výrobku.

</doc>
<doc id="200297" title="Veporikum" url="https://sk.wikipedia.org/wiki?curid=200297">
Veporikum

Veporikum je stredná tektonická jednotka centrálnych Západných Karpát, na severe je čiastočne nasunuté na južnú časť tatrika, na juhu je podobným spôsobom veporikum prekryté severnou časťou gemerika. Tvoria ho najmä paleozoické kryštalické bridlice a granitoidy, menej usadené a premenené horniny mladšieho paleozoika a mezozoika. Jeho geologické členenie nie je plne doriešené a je zatiaľ predmetom odborných diskusií.
Veporikum na povrchu buduje pás na západe ohraničený stredoslovenskými neovulkanitmi, na východe zasahuje do západnej časti Slovenského rudohoria (od masívu Kohúta). Významnú časť veporika tvorí východná (kráľovoholská) časť Nízkych Tatier na východ od sedla Čertovica, južná časť pohoria Branisko a Čierna hora. Zo severu je veporikum ohraničené čertovickou, na juhu lubenícko-margecianskou líniou. Predpokladá sa, že pokračovaním veporika by mohli byť aj predneogénne horninové komplexy vystupujúce v Zemplínskych vrchoch (tzv. zemplinikum), ktoré sa značne odlišujú od ostatných geologických jednotiek Západných Karpát.
Pôvodne Zoubkom označované ako "granidy" (podľa staršieho názvu rieky Hron). Neskôr Andrusov zaviedol názov "veporidy", ktorý je odvodený od študovaných typových oblastí vo Veporských vrchoch. Termín "veporikum" bol prvýkrát použitý v roku 1973 v Andrusovovej, Bystrického a Fusánovej práci "Outline of the structure of the West Carpathians".
Geologická stavba.
Väčšinu dnešného veporika tvorí predalpínske podložie, ktoré je veľmi podobné tatriku. Za najstaršie horniny veporika sú považované kryštalické bridlice (ortoruly, pararuly, migmatity) tiež ryolity, dacity a prípadne ich vulkanoklastiká, ktoré boli postihnuté rôznymi stupňami metamorfózy a najmä alpínskej diaftorézy. Pre veporikum je špecifické zachovanie niektorých čŕt pôvodnej hercýnskej stavby.
Granitoidy veporika sú od tatrických odlišné. Nachádza sa tu viacero typov špecifických variet granitov, sústredených v takzvanom veporskom plutóne. Veľká časť z nich je karbónskeho veku. Zriedkavé teleso pri Rochovciach spojené s vrchnokriedovou alpínskou kolíziou nevystupuje na povrch ale bolo zistené podľa geofyzikálnych indícií vrtným prieskumom.
Usadené horniny tvoriace obal kryštalinika, sa oproti ostatným geologickým celkom Západných Karpát vyznačujú výraznejšou alpínskou metamorfózou. Sú rozčlenené do dvoch hlavných jednotiek:
Na veporiku ležia aj trosky chočského príkrovu (hronikum) a kryha muránskeho príkrovu (ktorý patrí do silicika).
Podľa názorov niektorých geológov by mali patriť k skĺznutým častiam tzv. severného veporika viaceré tektonické jednotky tatrika (napr. belická jednotka Považského Inovca), bradlového pásma (manínska jednotka) alebo podvihorlatská iňačovsko-kričevská jendotka.
Oblasť veporika bola v období starších treťohôr (paleogénu) aspoň čiastočne zaliata morom, o čom svedčia relikty paleogénnych usadenín v oblasti Horehronského podolia. Neskôr v mladších treťohorách (miocéne) oblasť prekrývali viaceré sopky (Štiavnický stratovulkán, Poľana, Veporský stratovulkán).
Vývoj.
Mezozoický vývoj veporika, ktorý nasledoval po násune jednotiek pochádzajúcich z Meliatickej oblasti na sever, mal vo vrchnej kriede za následok jeho pochovanie počas tzv. tuhárskej fázy pod horniny gemerika a na ňom nasunutých jednotiek. Toto pochovanie malo za následok rozsiahlu metamorfózu (amfibolitová fácia). Česť veporika bola v tomto období ponorená do hlbších častí kôry. V následnej kohútskej fáze došlo k odstrešeniu a spätnému vynoreniu, ktoré iniciovalo presun fatrika a zrejme i hronika (v prípade, že má hronikum skutočne vnútroveporický pôvod). Následná extenzia pozdĺž mierne uklonených zlomov spôsobila spätný pohyb blokov nadložného gemerika pozdĺž lubenícko-margecianskeho násunu. Na toto obdobie štádia tzv. metamorfného kôrového komplexu (84 – 88 miliónov rokov) sa viaže aj výstup rochovského granitu. Vynorenie, bolo natoľko extrémne, že v priebehu pomerne krátkeho obdobia bol eróziou celkom odstránený celý Veporský stratovulkán, ktorý bol ešte v badene a sarmate porovnateľný so Štiavnickým stratovulkánom.

</doc>
<doc id="200392" title="David Stirling" url="https://sk.wikipedia.org/wiki?curid=200392">
David Stirling

Sir Archibald David Stirling (* 15. november 1915, Lecropt, Spojené kráľovstvo – † 4. november 1990, Londýn, Spojené kráľovstvo) bol škótsky horolezec, počas 2. svetovej vojny dôstojníkom britskej armády a zakladateľom špeciálnych jednotiek (Special Air Service, skr. SAS).
Život.
Mladosť a raná kariéra.
Stirling sa narodil na farnosti Lecropt v Pertshire. Bol synom brigádneho generála Archibalda Stirlinga z Keiru a Margaret Fraserovej, dcéry Simona Frasera (potomok anglického kráľa Karla II.). Študoval v Ampleforth College a Trinity College na Cambridgeskej univerzite. V dobe, keď vypukla druhá svetová vojna sa pripravoval na výstup na Mount Everest.
Druhá svetová vojna.
24. júla 1937 bol z vysokej školy povolaný do Scots Guards, kde absolvoval dôstojnícky kurz. V júni 1940 sa prihlásil ako dobrovoľník do novovytvorených jednotiek Commandos (No.8 Commando) pod velením podplukovníka Roberta Laycocka. Táto jednotka bola nasadená do bojov o Krétu na prelome mája a júna 1941, a neskôr do bitky s Vichystickými vojskami v Palestíne pri rieke Litani, kde utrpela ťažké straty. Aj poz zrušení tejto jednotky 1. augusta 1941 Stirling stále veril, že aj napriek prevažujúcemu spôsobu mechanizovaného boja, ktorý na bojiskách dominoval, dokáže menšia diverzná skupina vďaka momentu prekvapenia spôsobovať nepriateľom citeľné škody.
Stirling si bol vedomý toho, že nebude ľahké presadiť tento nápad u vedenia. Pokúšal sa rôznymi spôsobmi dostať na veliteľstvo Blízkovýchodných síl v Káhire v snahe stretnúť sa s náčelníkom armády Claudom Auchinleckom. Pri svojom druhom pokuse vniknúť do budovy stretol zástupcu veliteľa generála Ritchieho. Vysvetlil mu svoj nápad a Ritchie presvedčil náčelníka štábu, aby povolil Stirlingovi vytvorenie novej zvláštnej jednotky. Jednotka bola pomenovaná oddiel L, brigáda špeciálnej vzdušnej služby (L detachment, Special Air Service Brigade).
Po prvej neúspešnej akcii, kedy počas operácie Crusader 16. novembra 1941 34 z jeho 55 mužov zahynulo alebo bolo zajatých v dôsledku nepodareného výsadku. Nezdar spôsobila nepriazeň počasia, hlavne silný vietor, ktorý ich prinútil pristáť mimo plánované pristávacie plochy. Zvyšok sa podaril zachrániť vďaka hliadkam hĺbkového prieskumu Long Range Desert Group (LRDG). Stirling sa následne rozhodol, že najúčinnejší spôsob ako sa prepravovať, je v noci a po zemi. Zorganizoval ďalšie útoky na letiská. Používal pri tom upravené terénne vozidlá Jeep americkej výroby s dodatočne inštalovanými guľometmi Vickers K. V januári 1943 ho zajali Nemci. Štyrikrát z väzenia utiekol. Následne bol väznený na zámku Colditz, kde ostal do konca vojny. Po jeho zajatí prevzali velenie SAS jeho brat Bill Stirling a Blair 'Paddy' Mayne.
SAS za 15 mesiacov pred Stirlingovým chytením zničila cez 250 nepriateľských lietadiel na zemi, desiatky ciest a železníc a z boja vyradila stovky vozidiel.
Neskoršie aktivity.
Po vojne sa venoval predaju zbraní hlavne do Arabských zemí. Podieľal sa na neúspešnom pokuse o odstránenie Muammara al-Kaddáfího v rokoch 1970 až 1971. Z obavy pred prílišnou mocou britských pracovných odborov vytvoril organizáciu GB75, ktorá mala chrániť záujmy krajiny v prípade celoštátneho generálneho štrajku.

</doc>
<doc id="200434" title="’Ndrangheta" url="https://sk.wikipedia.org/wiki?curid=200434">
’Ndrangheta

'Ndrangheta je talianska zločinecká organizácia, ktorej hlavným pôsobiskom je región Kalábrie.
Dejiny.
Názov 'Ndrangheta pochádza pravdepodobne z gréckeho slova "andragathía" (hrdinstvo, mužnosť) alebo "andragathos" (statočný muž).
Napriek tomu že sa predpokladá, že 'Ndrangheta bola aktívna už na začiatku 18. storočia, prvá faktická zmienka o nej pochádza až z roku 1861, keď došlo k zjednoteniu mestských štátov. Ďalšia zmienka je potom z roku 1888. Týkala sa anonymného udania na prefekta provincie Reggio di Calabria, "Francesca Paternostra", a odkazovala na tajnú sektu, ktorou mala byť 'Ndrangheta.
'Ndranghetu sprevádza od samého začiatku kriminálna činnosť vrátane únosov a vrážd. V novodobej histórii sa 'Ndrangheta najvýraznejšie prejavila v dvoch veľkých konfliktoch – za prvý sa považuje vojna, ktorá vypukla v roku 1975 po zabití "Antonia Macri" a vyžiadala si asi 300 obetí. Druhá vojna 'Ndranghety medzi rokmi 1985 a 1991 stála okolo 700 ľudských životov.
Štruktúra.
Od ostatných zločineckých organizácií mafiánskeho typu sa 'Ndrangheta líši predovšetkým svojou štruktúrou. Nezakladá sa na pyramidálnom členení, ale na horizontálnom rozvrhnutí moci. Jednotlivé klany, ktorých môže byť podľa odhadov 100 až 150 a majú asi 7 000 členov, si rozdelili sféry vplyvu v Kalábrii.
Členovia 'Ndranghety sami seba označujú výrazom 'ndrinu a svoju organizáciu nazývajú 'ndrina. Jej základom sú pokrvné putá, členmi sa môžu stať prakticky len rodinní príslušníci z jednotlivých klanov. (Kariérny postup v rámci 'Ndranghety si musí každý člen zaslúžiť a kriminálnou činnosťou dokázať, že do spoločenstva patrí.) Sobáše sa uzatvárajú v zásade iba medzi klanmi. Týmto spôsobom sa zabezpečuje zachovanie omerty a súdržnosti založenej na príbuzenských vzťahoch.
Na rozdiel od organizácie Cosa Nostra, ktorá tradične angažuje len mužov, 'Ndrangheta zapája do svojich aktivít aj ženy, ktoré pracujú ako spojky, strážia kradnutý tovar, podieľajú sa na vydieraní a úžere.
Aktivity.
Jednou z najvýznamnejších aktivít 'Ndranghety je obchod s drogami. Ide hlavne o kokaín, hašiš a heroín. Väčšina európskeho kokaínu údajne pochádza práve z kalábrijského prístavu Gioia Tauro.
'Ndrangheta sa zaoberá aj obchodom so zbraňami, falšovaním peňazí a tovaru, vydieraním, úžerou a vymáhaním poplatkov za "„ochranu“". Podľa odhadov jej poplatky platí až 70 % obchodníkov (ďalších 30 % však zrejme patrí priamo mafii).
Medzi ďalšie aktivity 'Ndranghety patrí organizovaná prostitúcia, nákup nehnuteľností, prevádzka hotelov a reštaurácií, korupcia, únosy ľudí (väznia ich v jaskyniach alebo na horských salašoch), obchod s plutóniom, obchod s diamantami. 'Ndrangheta využíva aj poľnohospodárske dotácie Európskej únie.
'Ndrangheta sa, podobne ako Camorra, zaoberá aj ilegálnou likvidáciou odpadu a spájajú sa s ňou aj divoké skládky rádioaktívneho odpadu.
'Ndrangheta vo svete.
'Ndrangheta sa od svojho vzniku koncentrovala vždy výhradne v regióne talianskej Kalábrie, jej centrá sú v provinciách Reggio di Calabria a Crotone. Jej činnosť však siaha aj za hranice Talianska, a to nielen do štátov Európy, ale aj Ameriky a Austrálie.
V Nemecku, Francúzsku, Belgicku a Rusku predovšetkým skupuje nehnuteľnosti. V Holandsku a Španielsku obchoduje s kokaínom, rovnako ako v Spojených štátoch, Bolívii, Brazílii a Kolumbii. V Kanade ide popridrogách aj o obchod so zbraňami. V Južnej Afrike sa zaoberá obchodovaním s diamantami. Vo februári 2018 sa jej meno zjavilo v médiách aj v súvislosti s vraždou slovenského novinára Jána Kuciaka a údajnými podvodmi na poľnohospodárskych dotáciách z eurofondov východnom Slovensku, o ktorých Kuciak pripravoval materiál na publikovanie.

</doc>
<doc id="200445" title="Gemerikum" url="https://sk.wikipedia.org/wiki?curid=200445">
Gemerikum

Gemerikum je najvrchnejšia tektonická jednotka Centrálnych Západných Karpát, tvorená prevažne paleozoickými, menej mezozoickými horninami, na ktoré je viazaná podstatná časť rudného bohatstva Slovenska. Svojim vekom, horninovým zložením aj metamorfózou sa výrazne odlišuje od ostatných západokarpatských jednotiek. Gemerikum má charakter antiklinória, v strede ktorého sa nachádzajú staršie, po okrajoch mladšie horniny. Buduje Spišsko-gemerské rudohorie, hlavne rozsiahly masív Volovských vrchov a tzv. západogemerskú ostrohu (južnú časť Revúckej vrchoviny). Gemerikum je vo svojej severnej oblasti čiastočne nasunuté na veporikum, kde je ohraničené lubenícko-margecianskou líniou. Na západe, v oblasti Muránskej planiny, Stratenskej hornatiny a Galmusu aj na juhu v oblasti Slovenského krasu je prekryté príkrovmi meliatika, silicika a miestami aj turnaika (napr. tektonické polokno Turnianskej kotliny).
Gemerikum bolo podobne ako ostatné predmezozoické celky Západných Karpát postihnuté hercýnskym vrásnením, tvorilo však len okrajovú vetvu orogénu, a preto nebolo natoľko postihnuté metamorfózou. Pri alpínskej orogenéze bola metamorfóza opäť pomerne slabá (fácia zelených bridlíc). Je podobné napr. grazskému paleozoiku východoalpského Grauwackenzone.
Označenie "gemerikum" (pôvodne "gemeridy") je odvodené od študovaných typových oblastí na Gemeri.
Geologická stavba.
Podľa staršieho členenia sa v gemeriku rozlišovali dve jednotky (tiež skupiny alebo série) staršia gelnická (so stratigrafickým rozsahom od kambria po silúr) a mladšia rakovecká (devón). Novšie členenie vyzerá nasledovne:
Severné gemerikum obsahuje paleozoické sedimenty oceánskej kôry flyšovej povahy ako aj porfýry, miestami sa vyskytujú lydity
Na severné gemerikum nasadá sedimentárny obal, ktorý predstavujú dve spodnokarbónske obalové jednotky:
Južné gemerikum je tvorené hlavne vulkanoklastikami staršieho paleozoika. Tvorí podstatnú časť povrchovej stavby gemerika a je v ňom patrný alpínsky klivážový vejár. Tvorí ho:
Sedimentárny obal gelnickej a štóskej jednotky tvoria permsko-triasové horniny gočaltovskej skupiny, ktorá sa skladá z nasledovných jednotiek:
Iné delenie člení gemerikum na rad príkrovových jednotiek, z juhu na sever sú to:
Gemerické prevažne slabometamorfované sekvencie sú intrudované hercýnskymi granitoidmi, ktoré vystupujú na povrch pri Zlatej Idke, Poproči, Hnilci a Betliari.

</doc>
<doc id="200454" title="Agama tŕňoboká" url="https://sk.wikipedia.org/wiki?curid=200454">
Agama tŕňoboká

Agama tŕňoboká alebo agama bradatá (lat. "Pogona vitticeps", staršie "Amphibolurus vitticeps") je druh z čeľade agamovitých.
Vzhľad.
Meria 30 – 45 cm (s chvostom zhruba dvakrát toľko). Farba sa rôzni podľa prostredia, najčastejšie je sivá či hnedá, vždy s tmavými znakmi. Po stranách hlavy má dlhé šupinové výrastky, pripomínajúce fúzy. Pod bradou má vzdušný vak ktorý sa v prípade rozrušenia zvieraťa sfarbí do čierna. 
Rozšírenie.
Stredná a južná Austrália. Savany, púšte, polopúšte, buš a otvorené lesnaté oblasti. 
Rozmnožovanie.
Samička kladie niekoľkokrát za rok po 15 – 30 (niekedy aj viac) vajec, inkubácia 55 – 75 dní.
Potrava.
Ide o všežravca. Jej potravu v prírode tvorí hmyz, malé hlodavce, jašterice a rastliny. Rôznu zeleninu ale aj malé rybky. 

</doc>
<doc id="200485" title="Murray Gell-Mann" url="https://sk.wikipedia.org/wiki?curid=200485">
Murray Gell-Mann

Murray Gell-Mann (* 15. september 1929, Manhattan, New York, USA† 24. máj 2019, Santa Fe, Nové Mexiko) bol americký fyzik, ktorý za svoju prácu v oblasti elementárnych častíc získal v roku 1969 Nobelovu cenu za fyziku.
Životopis.
Narodil sa v newyorskej štvrti Lower East Side v rodine židovského imigranta z Czernowitz (Ukrajina). Ako pätnásťročný po absolvovaní Kolumbijskej základnej a prípravnej školy nastúpil na Yale University. Bakalársky titul v obore fyzika získal v roku 1948 na Yalovej univerzite, titul PhD. získal v roku 1951 na Massachusetts Institute of Technology. V rokoch 1954 až 1955 pôsobil ako mimoriadny profesor na Columbia University in the City of New York. V rokoch 1955 až 1993 bol profesorom na California Institute of Technology.

</doc>
<doc id="200536" title="Samsung" url="https://sk.wikipedia.org/wiki?curid=200536">
Samsung

Samsung (= medzinárodný názov; ) je najväčší juhokórejský konglomerát a jedna z najväčších multimiliardových spoločností na svete v niektorých hlavných priemyselných odvetviach. Je zložená z mnohých mnohonárodných spoločností, ktoré sú všetky navzájom prepojené značkou Samsung, vrátane Samsung Electronics, čo je najväčšia spoločnosť v elektronike, Samsung Heavy Industries, jeden z najväčších výrobcov lodí a Samsung Engineering &amp; Construction, popredná strojárska spoločnosť. Tieto tri spoločnosti tvoria jadro Samsung Group a vyjadrujú aj názov, keďže po kórejsky slovo samsong (čínske znaky 三星) znamená "tri hviezdy". Patrí aj medzi popredné spoločnosti v iných odvetviach na domácom trhu, vrátane financií, chemického, maloobchodného a zábavného priemyslu.

</doc>
<doc id="200572" title="Sobáš" url="https://sk.wikipedia.org/wiki?curid=200572">
Sobáš

Sobáš je obrad uzavretia manželstva. V slovenskom práve sa rozlišuje medzi cirkevným a civilným sobášom. V priebehu sobáša sa mužovi hovorí ženích a žene nevesta. Ženíchovi a neveste sa spoločne hovorí snúbenci. Svadba je obrad uzavretia manželstva. Oslava je len vedľajšia
Sobáš na Slovensku.
Občiansky sobáš na Slovensku.
Pravidlá občianskeho sobáša určuje na Slovensku "Zákon o rodine". Snúbenci uzavrú manželstvo spoločným vyhlásením pred matričným úradom. Na občiansky sobáš zákon nekladie takmer žiadne obmedzenia. Manželstvo môže uzavrieť len dospelý muž s dospelou ženou. Zakázané je viacnásobné (paralelné) manželstvo, manželstvo medzi blízkymi príbuznými (predkovia a potomkovia, súrodenci) a obmedzené je právo na sobáš mladistvých. Sobášom sa môže zmeniť priezvisko nevesty, prípadne ženícha.
Cirkevný sobáš na Slovensku.
Cirkevný sobáš vykonávajú všetky cirkvi a náboženské spoločnosti. Na Slovensku všetky registrované cirkvi a náboženské spoločnosti môžu vykonávať sobáš, ktorý má za dôsledok manželstvo s rovnakými právami a povinnosťami ako občiansky sobáš. Cirkev však nie je povinná vykonať cirkevný sobáš a každá cirkev si teda môže určiť vlastné podmienky a pravidlá pre vykonanie cirkevného sobáša. Cirkevný sobáš môže nasledovať po občianskom sobáši, ale v tomto prípade je to len obrad bez právnych následkov, naopak po uzavretí cirkevného sobáša (s občianskymi dôsledkami) nie je možné uzavrieť sobáš občiansky.
Kresťanské cirkvi.
Sobáš sa vykonáva v kostole alebo v cerkvi. Vo väčšine kresťanských cirkví, na rozdiel od občianskeho sobáša, sa cirkevný sobáš smie vykonať len raz za život. Výnimkou je ovdovenie a nulita (neplatnosť) predchádzajúceho manželstva. Pred cirkevným sobášom je zväčša potrebné absolvovať niekoľko prípravných stretnutí.
V gréckokatolíckej cirkvi sobáš vysluhuje kňaz alebo biskup. Pozostáva z dvoch častí - zasnúbenie a korunovácia. Hlavnou časťou sobáša je korunovanie snúbencov korunami alebo zelenými vencami, pričom korunu alebo veniec dostáva najprv snúbenec a potom snúbenica. Sobáš sa nazýva aj korunovanie alebo ovenčenie. K sobášu sú potrební dvaja dospelí svedkovia. Podľa predpisov trebníka sa má konať správne po svätej božskej liturgii.
Štatistiky o sobášoch.
Podľa Štatistického úradu SR je priemerný vek Sloveniek, ktoré uzatvárajú manželstvo 29,6 roka. Ich partnerov 32,6 roka. Tak, ako sa postupne zvyšuje priemerný vek pri sobášiacich sa, zvyšuje sa aj počet uzatvorených manželstiev a znižuje sa počet rozvodov. Kým v roku 2010 pripadalo na 100 manželstiev až 47 rozvodov, o dva roky neskôr sa tento pomer znížil na 100:42.
V roku 2020 bolo na Slovensku najmenej sobášov od roku 1918. Za rok 2020 bolo uzavrených 20 753 sobášov, priemer za roky 2015 až 2019 bol 30 164. V auguste a septembri 2020 bolo uzavretých viacej sobášov ako priemerne, straty ostatných mesiacov však neboli vyrovnané.

</doc>
<doc id="200575" title="Metalinda" url="https://sk.wikipedia.org/wiki?curid=200575">
Metalinda

Metalinda (správne písané MetaLinda) je slovenská rocková skupina z Bratislavy , ktorú v roku 1983 založili bývalí členovia formácií "Halušky" a "Regata" v zložení: Peter Sámel – kapelník, gitara, Ján Lapoš - bicie nástroje, Vlado Suchán - basgitara, Dušan Horecký - spev.
História skupiny.
Po počiatočných úspechoch na koncertných vystúpeniach dostala skupina ponuku od hudobného vydavateľstva OPUS na nahranie ich prvého singlu „Únik“/ „Klub Milionárov“. V roku 1986 Dušana Horeckého na poste speváka v skupine Metalinda nahradil Pavol Drapák. Skupina nahrala ďalší singel (s videoklipom) „Každý chce ľúbiť“ a na Bratislavskej lýre obsadila 4. miesto so skladbou „Loď pre 5 miliárd“. Drapák však na istý čas odišiel. Skupina vyskúšala niekoľko iných spevákov, medzi inými napríklad Tibora Fuzeka, ktorý predtým pôsobil v Kobre, odtiaľ spolu s ním prišiel do Metalindy aj druhý gitarista Michal Kovalčík. V roku 1988 sa Paľo Drapák vrátil. V tomto období tiež Vlada Suchána strieda Martin Cepka.
V roku 1990 skupina vydala svoj debutový album "Metalinda" s hitmi ako boli „Ján Amos džínový“, „VSR“, „Šanca“, „Kovový kráľ“ a „Jago“. Videoklip „Ján Amos džínový“ získal Zlatý Triangel.
V roku 1991 Metalinda nahrala svoj druhý album "Za všetky prachy", ktorý pre české vydavateľstvo "TOMMU Records" produkovali Jožo Ráž a Július Kinček. Z tohto albumu sú najznámejšie skladby „Zaľúbená žaba“ (videoklip k nemu natočil režisér Filip Renč a zahrala si v ňom česká herečka Anna Geislerová) a skladba „Vlasť malá zbabraná“. Na treťom albume skupiny "Svetlo na druhom brehu" (1992) sú známe skladby „Slnko nevychádzaj“, či skladba „Angie“, ktorá je o dievčati, ktoré podľahlo drogám. Koncertné turné z tohto obdobia je inšpirované touto témou a je zamerané na propagáciu boja proti drogovej závislosti. Martina Cepku na tomto turné nahradí Márius Bartoň a toho následne strieda Fero Gašparík.
Na štvrtom albume "Láska holých prenáša" (1994) sú skladby ako „English is how know“, či „Víno, pizza, makaróny...“. Michal Kovalčík po tomto albume odchádza a tak sa z Metalindy znovu stane kvartet s len jedným gitaristom. Ich piaty album "Maj May" (1995) skupina vydala vo vlastnom hudobnom vydavateľstve MetaMusic. Z tohto albumu sa len za prvé štyri mesiace predalo 15 000 ks hudobných nosičov. Na koncertnom turné skupina nahrala materiál pre svoj prvý koncertný album, ktorý vyšiel v tom istom roku pod názvom "Noc s Metalindou". Po tomto koncertnom debute nasledoval album "Na kolenách", na ktorom bola hitová skladba „Sila je v nás“ a akustická verzia bonusovej skladby z predchádzajúceho koncertného albumu s názvom „V nebi sa už nemusíme stretnúť“.
Po tomto období odchádza zo skupiny bubeník Ján Lapoš. Nasleduje ďalší štúdiový album "Skús sa do mňa zahryznúť" (1996). V roku 1999 skupina vydáva svoju prvú kompiláciu s názvom "Hitovky". Po vydaní desiateho radového a ôsmeho štúdiového albumu s názvom "Zavesení v prievane" (2000) odchádza zo skupiny spevák Pavol Drapák. Na nasledujúce koncertné turné bol po konkurze vybratý martinský spevák Roman Čief. V roku 2003 skupina vydala dvojalbum s názvom "Tutovky", z ktorého je jedno CD s novými skladbami a druhé je voľným pokračovaním kompilácie "Hitovky" s niektorými nanovo prespievanými skladbami. V septembri 2003 sa vracia na miesto Romana Čiefa niekdajší spevák skupiny Dušan Horecký. V roku 2005 skupina Metalinda vydala album "Biológia" a v roku 2007 vyšiel ďalší štúdiový album s názvom "No. 13" na ktorom sa nachádza aj bonusový duet s Jožom Rážom s názvom „Nebo zastav dážď“. V roku 2012 sa ku skupine pridal nový spevák Jaroslav Mojžiš, s ktorým Metalinda nahrala album The Best Unplugged. Ten vyšiel v predaji spolu s vodkou Nicolaus.
2016 prichádza do skupiny spevák Andy Samuel Hudak.
V roku 2019 vychádza v poradí už 16. album skupiny MetaLinda s názvom Moja hviezda žije.

</doc>
<doc id="200581" title="Čierne uhlie" url="https://sk.wikipedia.org/wiki?curid=200581">
Čierne uhlie

Čierne uhlie (iné názvy: kamenné uhlie [príd. meno znie "kamennouhoľný", staršie "kamenouhoľný"], bituminózne/bitumenózne/bitúmenové/živičné/dechtovité uhlie ) je kaustobiolit, druh horľavej usadenej horniny, jeden z najkvalitnejších typov uhlia. Uhlie vzniklo z organického materiálu väčšinou v prvohorách alebo druhohorách.
Ide o horľavú surovinu, ktorá sa používa predovšetkým ako palivo na získavanie tepla a energie. Vzniklo z odumretých rastlinných zvyškov.
Charakteristika.
Čierne uhlie možno rozoznať od hnedého uhlia najjednoduchšie na základe vrypu, ktorý je pri čiernom uhlí čierny. Líši sa tiež nižším obsahom vody (od 4 do 14%). Obsahuje asi 72 (resp. 75%) až 92% uhlíka a približne 10 - 42% resp. 45% horľavých prchavých látok. Obsahuje tiež 75-97% (prípadne aj viac) uhlíka, 1,5-5,7% vodíka, 1,5-15% kyslíka, 0,5-4% síry; do 1,5 % dusíka, množstvo popola sa pohybuje obyčajne od 2 až 4 % do 45%. Výhrevnosť čierneho uhlia sa pohybuje medzi 23,8 MJ/kg po 36,6 MJ/kg pri kvalitnejšom uhlí. Odraznosť vitrinitu sa pri čiernom uhlí pohybuje okolo 0,5 až 2,8.
Klasifikácia.
Podľa množstva prchavých látok, výhrevnosti a koksovateľnosti sa rozoznáva niekoľko typov čierneho uhlia. Následné členenie je používané v Česku a na Slovensku:
Existujú rôzne klasifikácie používané v bývalom ZSSR, Západnej Európe a USA. Medzinárodná klasifikácia sa okrem už uvedených parametrov zakladá aj na jeho spekavosti.
Vznik.
Prvé čierne uhlie sa objavuje už v silúre a devóne, najrozšírenejšie je však v karbónskych, permských a jurských súvrstviach. Keďže väčšina čierneho uhlia vznikla v prvohorách, predstavujú ho najčastejšie zvyšky nedokonale rozložených vyšších rastlín ako sú paprade, prasličky a plavúne. Tieto organické zvyšky museli byť nahromadené vo veľkom množstve a prekryté mladšími zvyškami alebo inými usadenými horninami, ktoré zabránili prístupu vzduchu a ich následnej oxidácii. Následne boli v dôsledku tlaku a vyššej teploty postupne premenené na uhlie. Preuhoľňovanie (karbonifikácia) má niekoľko štádií (porašelinné, hnedouhoľné a napokon čiernouhoľné až antracitické štádium). Čiernouhoľné štádium je charakteristické procesom vitrizácie, kedy sa uhoľná hmota, hlavne dovtedy výrazne nepozmenené vosky a živice v dôsledku fyzikálno-chemických činiteľov ďalej menia. Humusová zložka sa mení na vlastnú čiernouhoľnú substanciu. Uhoľná hmota získava silný lesk, vzrastá aj jej kompaktnosť a tvrdosť. Teplota pri preuhoľnení pri vzniku čierneho uhlia sa pohybuje od 60 do 180°C. Čierne uhlie je obvykle staršie ako hnedé, stupeň preuhoľnenia však závisí od viacerých faktorov. Pri vyššom tepelnom toku v zemskej kôre môže dosiahnuť vyšší stupeň preuhoľnenia aj mladšie uhlie.

</doc>
<doc id="200651" title="Zoznam kozmonautov podľa mena" url="https://sk.wikipedia.org/wiki?curid=200651">
Zoznam kozmonautov podľa mena

Toto je abecedný zoznam kozmonautov, ľudí, ktorí boli vycvičení na velenie, pilotovanie alebo obsluhu vesmírneho plavidla. Donedávna boli kozmonauti platení a trénovaní výlučne vládnymi organizáciami, či už vojenskými alebo civilnými vesmírnymi agentúrami. So začatím prvých suborbitálnych súkromných letov vznikla nová kategória kozmonautov – komerční kozmonauti.
Niekedy sa termín kozmonaut používa na všetkých ľudí, ktorí prekročili hranicu vesmíru, vrátane vedcov, politikov, novinárov a turistov. Tento zoznam obsahuje iba profesionálnych kozmonautov. Zoznam všetkých ľudí, ktorí sa dostali do vesmíru nájdeš na stránkach Zoznam ľudí, ktorí leteli do vesmíru, podľa mena alebo Zoznam ľudí, ktorí leteli do vesmíru, podľa štátnej príslušnosti.
Mená zobrazené "italikou" sú kozmonauti, ktorí opustili nízku obežnú dráhu Zeme, mená zobrazené hrubo sú kozmonauti, ktorí pracovali na povrchu Mesiaca. Vlajka zobrazuje štátnu príslušnosť cestovateľa v čase letu (letov). Hviezdička (*) vedľa mena označuje kozmonauta, ktorý zahynul počas vesmírneho letu. Číslo uvedené na konci riadku udáva počet uskutočnených vesmírnych letov.
Do roku 2009 viac ako 480 ľudí trénovaných na kozmonautov.
reverse engine engineers to gear spreads #2 high speed Internet per Agnes Perez

</doc>
<doc id="200760" title="Európska liga UEFA" url="https://sk.wikipedia.org/wiki?curid=200760">
Európska liga UEFA

Európska liga UEFA, predtým Pohár UEFA (orig. "UEFA Cup"), je európska futbalová súťaž organizovaná Európskou futbalovou asociáciou (UEFA). Po Lige majstrov je to druhá najprestížnejšia futbalová súťaž v Európe.
Prvý ročník sa konal v roku 1971, v roku 1999 bol zrušený Pohár víťazov pohárov a následne bol integrovaný do Pohára UEFA.
Historicky najúspešnejším klubom v Pohári UEFA je španielska Sevilla FC, ktorá získala pohár šesťkrát.
Európska liga UEFA.
Od sezóny 2009/2010 sa zmenil názov Pohára UEFA na Európska liga UEFA a hlavná súťaž prebieha v skupinách za účasti 48 mužstiev (dvanásť skupín po štyri tímy). Víťazi skupín, ako aj tímy z druhých miest, sa kvalifikujú do vyraďovacej fázy. V nej vstupujú do hry aj tímy z tretích miest zo skupinovej fázy Ligy majstrov.
Cieľom reforiem je priblížiť súťaž Lige majstrov. Nielen formátom či organizá­ciou, ale aj finančne. Finančné zabezpečenie má výrazne zlepšiť centrálny predaj televíznych a reklamných práv, tak ako to funguje v Lige majstrov.

</doc>
<doc id="200770" title="Vojtech Gerster" url="https://sk.wikipedia.org/wiki?curid=200770">
Vojtech Gerster

Vojtech Mikuláš Gerster alebo (* 20. október 1850, Košice - † 3. august 1923, Budapešť, Maďarsko) bol významný uhorský inžinier a staviteľ, autor projektu Korintského prieplavu a spoluprojektant Panamského prieplavu.
Roku 1873 získal inžiniersky diplom na Technickej univerzite vo Viedni a v roku 1881 bol poverený vypracovaním štúdia plánu Korintského prieplavu. Pri vstupe do tohto prieplavu a podobne aj v Budapešti je umiestnená pamätná tabuľa tomuto inžinierovi. 
Od roku 1999 je pamätná tabuľa umiestnená aj na jeho rodnom dome v Košiciach na Hlavnej ulici 9. Pamätnú tabuľu má aj pri Panamskom prieplave a na námestí v Budapešti. Ďalšia pamätná tabuľa Vojtechovi Gersterovi je umiestnená aj v obci Turňa nad Bodvou na počesť, že tento významný inžinier bol aj projektantom železnice vedúcej z Košíc cez Turňu nad Bodvou.

</doc>
<doc id="200775" title="Ján Zambor" url="https://sk.wikipedia.org/wiki?curid=200775">
Ján Zambor

Ján Zambor (* 9. december 1947, Tušická Nová Ves) je slovenský básnik, literárny vedec a prekladateľ. 
Životopis.
Po skončení ZDŠ v Tušickej Novej Vsi a SVŠ v Michalovciach (1962 – 1965) rok učil rozličné predmety na ZDŠ v Nižnom Žipove, okres Trebišov. Vyštudoval slovenčinu a ruštinu na Filozofickej fakulte Univerzity P. J. Šafárika v Prešove (1966 – 1971). Krátko pôsobil ako redaktor Východoslovenského vydavateľstva v Košiciach, tri roky bol interným ašpirantom na FF UPJŠ (práca Ivan Krasko a česká poézia na prelome storočí). Bol redaktorom Literárno-dramatickej redakcie Československého rozhlasu v Košiciach (1976 – 1983). Roku 1983 sa s rodinou presťahoval do Bratislavy. Stal sa pracovníkom Ústavu umeleckej kritiky a divadelnej dokumentácie a zakladajúcim šéfredaktorom časopisu Dotyky (1988 – 1990). Od roku 1991 pôsobil na Katedre slovenskej literatúry a literárnej vedy Filozofickej fakulty Univerzity Komenského v Bratislave a od roku 1997 na čiastkový úväzok pracoval aj v Ústave svetovej literatúry SAV. Je ženatý, má dvoch synov.
Tvorba.
Prvú báseň v literárnom časopise (Krok) uverejnil roku 1967, knižný debut Zelený večer mu vyšiel roku 1977. Od neoimažinizmu a neosymbolizmu prešiel k civilne tvarovanej poézii každodennej skúsenosti a k predstave básne ako „nádhery zmesi“. Pod vplyvom vysokoškolského učiteľa Albína Bagina sa venoval aj písaniu o literatúre, najmä o poézii. Ako literárny vedec sa najprv venoval otázkam slovensko-českých literárnych vzťahov, potom slovenskej, španielskej a ruskej poézii, teórii metafory a problematike básnického prekladu. Kontinuitne prekladá ruskú, španielsku a hispanoamerickú poéziu, pričom sa sústreďuje na kľúčových autorov a diela rozličných období. Jeho básne vyšli časopisecky a v antológiách v preklade do iných jazykov, knižne mu vyšiel prekladový výber v bulharčine (Snežni iskri, 2007, preložil Dimitar Stefanov), bibliofilské vydanie prekladov básní do gréčtiny (Anatolitiko chali, 2006, preložil Karel Čížek), slovensko-nemecký výber z poézie (Zelený večer / Grüner Abend, 2012, preložila Róža Domašcyna), slovensko-bieloruský výber (Obnova / Adnajlenne, 2013, preložila Viktoria Ľašuk), výber v ruštine (Čem ja k vam približus, 2017, preložila Natalia Švedova) a preklady básní do viacerých jazykov (Y sin embargo, 1998).
Externé odkazy.
Poetika poézie a jej prekladu. Venované životnému výročiu básnika, literárneho vedca a prekladateľa Jána Zambora. Editorka Andrea Bokníková (2019) 
Ján Zambor: Personálna bibliografia. Zostavila Ľubica Hroncová (2019) 
2021 Cena Fra Angelica 

</doc>
<doc id="200854" title="Zubáč veľkoústy" url="https://sk.wikipedia.org/wiki?curid=200854">
Zubáč veľkoústy

Zubáč veľkoústy alebo staršie zubáč obyčajný (lat. "Sander lucioperca", syn. "Stizostedion lucioperca") je druh ryby z čeľade ostriežovité.
Z hospodárskeho (udržuje populácie plevelných rýb a má chutné mäso) aj športového hľadiska je to cenný druh (bojovná ryba).
Opis.
Telo je pretiahnuté, z bokov sploštené. Hlava zakončená koncovými ústami. Vo veľkej tlame sa nachádza rad drobných zúbkov a na začiatku čeľuste má veľké tzv. psie zuby – "caniny". Na chrbte sa nachádzajú dve chrbtové plutvy, prvá vystužená tvrdými lúčmi, druhá mäkkými. Brušné plutvy sú umiestnené hneď za úrovňou prsných. Telo je sfarbené šedo s odtieňmi zelenej. V mladosti sú na bokoch zreteľné zvislé tmavé pruhy. Dorastá do dĺžky až 130 cm a hmotnosti 1 kg (iný zdroj uvádza 8 až 15 kg). Bežne sa dožíva 15 rokov. Najstarší známy exemplár mal 25 rokov.
Výskyt.
Pôvodnou domovinou zubáča je povodie Dunaja a Volgy. Odtiaľ sa postupne rozšíril do strednej a ďalej do západnej Európy. Obýva predovšetkým veľké, pomaly tečúce úseky riek, údolné nádrže a rybníky. Ide o druh, ktorý je veľmi chúlostivý na kvalitu vody a stredne náročný na obsah kyslíka.
Žije aj v slanej vode Kaspeckého a Čierneho mora, trie sa v sladkej vode.
Potrava.
V mladosti sa živí predovšetkým planktónom, mäkkýšmi a ďalšími bezstavovcami (hlavne perloočky). V dospelosti prijíma výhradne drobnejšie druhy rýb. Dôležité sú "Acerina cernua", "Perca fluviatilis" a "Alburnus alburnus".
Rozmnožovanie.
Zubáč veľkoústy pohlavne dospieva vo veku 35 rokov. Trie sa v období od apríla do mája. V tomto období samec vyčistí v plytčinách určitý úsek dna a vytvorí hniezdo. Naň potom samica nakladie ikry. Samec znášku stráži a chráni pred prípadnými predátormi až do vyliahnutia poteru a potom aj vyliahnutú mlaď.

</doc>
<doc id="200859" title="Hrúz škvrnitý" url="https://sk.wikipedia.org/wiki?curid=200859">
Hrúz škvrnitý

Hrúz škvrnitý alebo hrúz obyčajný (lat. "Gobio gobio") je druh ryby z čeľade kaprovité.
Opis.
Dĺžka vretenovitého tela dosahuje 10 až . Má dva fúziky v kútoch úst. Sfarbený je hnedo až hnedozeleno so svetlejšími bokmi a bruchom. Plutvy sú šedo-žlté s priečnymi pruhmi.
Rozšírenie.
Vyskytuje sa hojne v potokoch a rybníkoch po celej Európe a v severnej časti Ázie.
Potrava.
Plod sa živí zoo-planktónom, dospelí jedinci sa živia hlavne bentosom (larvami rôzneho vodného hmyzu).
Rozmnožovanie.
Hrúz pohlavne dospieva vo veku 2 – 3 roky. Trenie prebieha v máji a júni pri teplote vody 12 – 18 °C. Samica kladie na piesčitý podklad 1 000 – 3 000 kusov bezfarebných až našedlých ikier o priemere . Plod sa vyliahne podľa teploty vody za 6 – 10 dní.
Lov.
Hrúz škvrnitý pre svoju malú veľkosť nie je lovený človekom pre jedlo, len je využívaný ako nástražná rybka pre lov dravých rýb. Jeho hlavný význam spočíva rovnako v tom, že tvorí jednu z hlavných zložiek potravy dravých rýb.

</doc>
<doc id="200875" title="Abarth" url="https://sk.wikipedia.org/wiki?curid=200875">
Abarth

Abarth &amp; Co je talianska automobilka založená Rakúšanom Karlom Abarthom. Táto značka sa od svojho založenia v roku 1949 zaoberala predovšetkým motošportom a prezentovala sa výrobou pretekárskych špeciálov. V znaku Abarthu je škorpión - Abarthove znamenie, v ktorom sa narodil.
Neskôr sa Abarth začal zaoberať aj tuningom - predovšetkým automobilky Fiat. Ten v roku 1971 nakoniec prebral celú výrobnú časť Abarthu a táto značka sa stala jeho pretekárskym oddelením. V 90. rokoch však toto oddelenie začalo upadať. 
Abarth bol Fiatom znovuzrodený po dlhšom období nečinnosti v roku 2000 a stal sa samostatnou značkou v rámci koncernu Fiat. Medzi jeho prvé výtvory v novom storočí patrí Abarth Stilo, neskôr nasledoval model Punto.

</doc>
<doc id="201043" title="Edgar Dean Mitchell" url="https://sk.wikipedia.org/wiki?curid=201043">
Edgar Dean Mitchell

Edgar Dean „Ed“ Mitchell (* 17. september 1930, Hereford, Texas, USA – † 4. február 2016, West Palm Beach, Florida) bol americký astronaut, ktorý počas misie Apollo 14 pracoval na povrchu Mesiaca.
Životopis.
Škola a výcvik.
V roku 1952 dokončil štúdium priemyselnej organizácie práce na Carnegie Institut of Technology. Potom nastúpil na základnú vojenskú službu k námornému letectvu. Skončil ju ako aktívny dôstojník, prežil dva roky na lietadlovej lodi, slúžil v Tichomorí, na Okinave a v roku 1958 sa vrátil do Spojených štátov. Stal sa testovacím pilotom v 5. prieskumnej eskadre. Absolvoval štúdium na postgraduálnej škole vojenského námorníctva (U.S. Naval Postgraduate School), v roku 1961 ju skončil ako letecký inžinier. Potom začal študovať na Massachusettskej technickej univerzite (Massachusetts Institute of Technology) a do služby sa vrátil v roku 1964 ako doktor leteckých a astronautických vied. Stal sa vedúcim koordinačného oddelenia pre spoluprácu vojenského letectva na projekte vojenskej orbitálnej družice MOL. Potom nasledoval výcvik vo vojenskej škole pre kozmických výskumných pilotov a dňa 4. apríla 1966 bol prijatý medzi amerických astronautov.
Let na Mesiac.
Mitchell odštartoval v kozmickej lodi Apollo 14 z Kennedyho vesmírneho strediska spoločne s americkými astronautmi Alanom Shepardom a Stuartom Roosom. Dňa 5. februára 1971 pristáli na Mesiaci v oblasti Fra Mauro. Na Mesiac vystúpil ako šiesty človek zo Zeme hneď po Shepardovi ešte v ten istý deň. Spoločne po 33 hodinách pobytu v poriadku odštartovali na spiatočnú cestu k lodi, ktorá obiehala po obežnej dráhe okolo Mesiaca, odtiaľ celá trojica odletela späť k Zemi. Pristáli v kabíne na padákoch na hladine Tichého oceánu. Celkovo strávil vo vesmíre 9 dní a 1 minútu.
Po lete.
Mitchell bol vymenovaný za záložného pilota pre lunárny modul Apolla 16. V októbri roku 1972 opustil NASA aj námorníctvo a stal sa zakladajúcim riaditeľom Ústavu parapsychológie v Palo Alto v Kalifornii a prezidentom Edgar Mitchell Corporation v Palm Beach na Floride.
Bol rozvedený a mal dve deti. Aj keď bol chorý a v nemocnici sa podrobil operácii, zúčastnil sa krátko po nej 4. novembra 2005 vo Švajčiarsku Svetového záhadologického fóra (World Mystery Forum). 
V júli 2008 vystúpil v britskej rozhlasovej stanici "Kerrang! Radio" s vyhlásením, že mimozemšťania existujú. Podľa neho navštívili Zem hneď niekoľkokrát, ale vlády ich prítomnosť už šesť desaťročí držia v tajnosti. Sedemdesiatsedemročný Mitchell dodal, že podľa zdrojov NASA, ktoré kontakt s mimozemšťanmi zaznamenali, sú obyvatelia cudzích planét „malí mužíčkovia, ktorí sú pre nás čudní“. NASA jeho tvrdenia odmietla. 
V roku 2011 NASA zažalovala 80-ročného Mitchella za údajný pokus predať kameru a fotografie z jeho misie k Mesiacu na burze. Záležitosť bola vyriešená tým, že Mitchell kameru daroval Národnému leteckému a kozmickému múzeu vo Washingtone D.C.
Edgar Mitchell zomrel po krátkej chorobe dňa 4. februára 2016, jeden deň pred 45. výročím pristátia Apolla 14 na Mesiaci, v hospici vo West Palm Beach na Floride vo veku 85 rokov.

</doc>
<doc id="201050" title="Chromatografia na tenkej vrstve" url="https://sk.wikipedia.org/wiki?curid=201050">
Chromatografia na tenkej vrstve

Chromatografia na tenkej vrstve (skratka TLC z angl. Thin Layer Chormatography) je chromatografická technika používaná na separáciu neprchavých zmesí. TLC sa vykonáva na doštičke (platničke) zo skla, plastu alebo na hliníkovej fólii, ktorá je pokrytá tenkou vrstvou adsorbujúceho materiálu, zvyčajne silikagélu, oxidu hlinitého alebo celulózou. Táto vrstva adsorbentu je známa ako stacionárna fáza. 
Tenkovrstvová chromatografia má oproti papierovej určité prednosti, väčšia účinnosť separácie a jej kratší čas.  
Prevádzanie.
Roztok vzorky sa nanesie na označené miesto blízko okraja (2-3 cm) a nazýva sa "štart". Vrstva sa týmto okrajom ponorí do pohyblivej fázy vo vyvíjacej nádobe. Pohyblivá fáza, čo je zvyčajne zmes organických rozpúšťadiel, sa kapilárnymi silami nasáva a unáša so sebou aj separované látky. Zložky zmesi postupujú vrstvou rôznymi rýchlosťami. Tenká vrstva (alebo papier) s rozdelenými zložkami zmesi sa nazýva "chromatogram". Vzdialenosť medzi štartom a miestom, pokiaľ sa nám nasala mobilná fáza sa "čelo".
Pre každú vytvorenú škvrnu možno vypočítať "retardačný (retenčný) faktor" "R"F: 
formula_1 
Hodnota retardačného faktora je pri rovnakých podmienkach (teplota, rozpúšťadlo atď.) reprodukovateľná a slúži na identifikáciu zložiek v zmesi.

</doc>
<doc id="201192" title="Izotermický dej" url="https://sk.wikipedia.org/wiki?curid=201192">
Izotermický dej

Izotermický dej je termodynamický dej, pri ktorom sa nemení teplota formula_1 termodynamickej sústavy. Pri izotermickom deji je teda formula_2, teda formula_3.
Ideálny plyn.
Pre izotermický dej je možné zo stavovej rovnice odvodiť Boyleov-Mariottov zákon:
kde formula_5 je tlak plynu a formula_6 je jeho objem. Pri izotermickom deji je teda súčin tlaku plynu formula_5 a jeho objemu formula_6 konštantný.
Izoterma.
Závislosť tlaku na objeme pri izotermickom deji je v "p-V" diagrame vyjadrená krivkou označovanú ako izoterma, ktorá má tvar rovnoosej hyperboly.
Popis javu.
Keďže sa pri izotermickom deji nemení teplota, nemení sa ani vnútorná energia sústavy. Podľa prvého termodynamického zákona potom platí
Pri "izotermickom rozpínaní (expanzii)" , tzn. formula_10, je práca vykonaná plynom (tzn. formula_11) nahradnená dodaným teplom (formula_12), pretože v opačnom prípade by sa plyn ochladzoval, čo by bolo v rozpore s predpokladom o konštantnej teplote izotermického deja. Pri "izotermickom stláčaní (kompresii)" je práca plynu odvádzaná z plynu vo forme tepla, inak by sa plyn zohrieval. Celková vykonaná (spotrebovaná) práca sa teda rovná dodanému (odobranému) teplu, tzn.
Dosadením stavovej rovnice ideálneho plynu je možné po integrácii pre prácu získať vzťah
kde formula_15 označuje počiatočný a konečný objem plynu, formula_16 je látkové množstvo, formula_1 je termodynamická teplota plynu a formula_18 je molárna plynová konštanta.
Pomocou Boyle-Mariottového zákona je možné tento vzťah prepísať do tvaru
kde formula_20 je počiatočný a konečný tlak plynu.
Podľa prvého termodynamického zákona vyplýva z rovnosti práce a tepla, tzn. formula_21, že pri izotermickom deji nedochádza ku zmene vnútornej energie sústavy formula_22, teda 
Pre zmenu entropie pri izotermickom deji je možné získať vzťah
Dôležitou podmienkou izotermického deja je dokonalá výmena tepla. Takúto dokonalú výmenu tepla však v praxi nie je možné zaistiť, podobne ako nie je možné zaistiť dokonalú tepelnú izoláciu systému v prípade adiabatických dejov. Reálne deje nie sú teda ani presne izotermické, ani presne adiabatické, ale prebiehajú niekde medzi týmito hraničnými prípadmi. Takéto deje sa nazývajú polytropické.

</doc>
<doc id="201270" title="Termodynamický dej" url="https://sk.wikipedia.org/wiki?curid=201270">
Termodynamický dej

Termodynamický dej (iné názvy: tepelný dej, termodynamický proces) je dej, pri ktorom sa menia niektoré zo stavových veličín.
Delenie.
Termodynamické deje možno rozdeliť na 
Tiež na:
Kruhový dej je taký, pri ktorom sa po vykonaní parciálnych úkonov systém vráti do pôvodného stavu. Kruhový dej môže byť vratný aj nevratný. Najznámejším príkladom vratného kruhového deja je Carnotov cyklus.
Termodynamický dej s konštantnou stavovou veličinou.
Veľa dejov prebieha tak, že niektorá z termodynamických veličín zostáva počas deja konštantná.
Rovnica stavu plynu.
Z podobnosti vzťahov pre izotermický, adiabatický a polytropický dej možno definovať všeobecnú rovnicu pre zmenu stavu plynu (Poissonov zákon) v tvare
kde formula_2 je tlak plynu, formula_3 je jeho objem a formula_4 je konštanta.
Pre formula_5 ide o vzťah pre izotermický dej, pre formula_4 rovné Poissonovej konštante formula_7 ide o adiabatický dej. Ak formula_8, ide o polytropický dej. Pre formula_9 ide o rovnicu izobarického deja a pre formula_10 ide o izochorický dej.

</doc>
<doc id="201271" title="Eduard Chmelár" url="https://sk.wikipedia.org/wiki?curid=201271">
Eduard Chmelár

Doc. Mgr. Eduard Chmelár, PhD. (* 21. august 1971, Modra) je slovenský historik, politický a mediálny analytik, vysokoškolský učiteľ, publicista a mierový aktivista.
Životopis.
Jeho detstvo sa spája s Pezinkom, kam chodil na základnú školu i gymnázium a žil tu do roku 1996. Študoval žurnalistiku na Filozofickej fakulte Univerzity Komenského v Bratislave a interkultúrne vzťahy na University of Warwick v Spojenom kráľovstve. Počas Nežnej revolúcie v roku 1989 bol predstaviteľom VPN v Pezinku. Pracoval ako novinár, dostal niekoľko cien za žurnalistickú tvorbu, založil a viedol spoločensko-politický týždenník Slovo. Viedol celý rad občianskych kampaní, väčšinou mierových, ako napríklad úspešnú kampaň v roku 2001 za zrušenie základnej vojenskej služby alebo 15. februára 2003 najväčšiu protivojnovú demonštráciu v dejinách Slovenska – pochod proti vojne v Iraku, na ktorom sa zúčastnilo vyše 2 000 ľudí. Je koordinátorom Iniciatívy za Občiansku ústavu. Od roku 2005 pôsobí ako docent v odbore slovenské dejiny. Bol vedúcim Ústavu politických vied Fakulty masmédií Paneurópskej vysokej školy v Bratislave a prednášal na Katedre žurnalistiky Filozofickej faulty Univerzity Konštantína Filozofa v Nitre. V rokoch 20122016 bol rektorom Akadémie médií, vysokej školy mediálnej a marketingovej komunikácie v Bratislave.
Vo svojom vedeckom záujme sa sústreďuje na dejiny, médiá a globalizáciu. Je autorom námetu a scenára cyklu historických dokumentov "Magická osmička" (STV, 2008) a autorom námetu oceneného filmu "Slovenské národné povstanie 1944" (STV, 2009). V októbri roku 2008 získal jednu z troch finálových nominácií na Cenu Európskeho parlamentu za žurnalistiku, čo sa doteraz nepodarilo žiadnemu slovenskému novinárovi. Vo svojej publicistickej činnosti čelil viacnásobným obvineniam z plagiátorstva, ktoré odmietol.
V roku 1998 kandidoval vo voľbách do Národnej rady SR za Stranu demokratickej ľavice. V roku 2009 bol nezávislým kandidátom do Európskeho parlamentu na listine Strany zelených. V roku 2011 sa angažoval ako líder Iniciatívy za občiansku ústavu, následne sa prezentoval ako jeden z lídrov kandidátskej listiny hnutia 99 percent do volieb do NR SR v roku 2012 a to aj napriek tomu, že „počas teasingovej fázy kampane iniciatívy 99 percent od týchto aktivít dištancoval a odmietal aj vstup do politiky“. Pre nezhody s vedúcimi predstaviteľmi hnutia sa z pripravovanej kandidátky stiahol. V roku 2015 sa pokúšal o registráciu hnutia SEN s ambíciami zúčastniť sa volieb do Národnej rady SR. Žiadosť bola zamietnutá Ministerstvom vnútra SR z dôvodu nedostatočného počtu platných podpisov, potrebných pre registráciu politickej strany, resp. hnutia. Podľa oznámenia Ministerstva vnútra SR pri jednotlivých podpisoch boli uvedené falošné či skartované občianske preukazy, alebo išlo o neexistujúcich ľudí. Dňa 15. februára 2018 prostredníctvom sociálnej siete Facebook avizoval svoje úvahy o kandidatúre na post prezidenta SR vo voľbách v roku 2019. Podarilo sa mu získať 58 965 hlasov, t.j. 2,74 percenta hlasov, v dôsledku čoho sa mu nepodarilo postúpiť do druhého kola. Dňa 12. septembra 2019 odovzdal 14 236 podpisov občanov požadujúcich registráciu hnutia Socialisti.sk.
Žije v Galante.

</doc>
<doc id="201288" title="Roy Scheider" url="https://sk.wikipedia.org/wiki?curid=201288">
Roy Scheider

Roy Richard Scheider (* 10. november 1932, Orange, New Jersey, USA – † 10. február 2008, Little Rock, Arkansas) bol americký herec, nominovaný na Oscara a Zlatý glóbus. Jeho najznámejšou filmovou hereckou rolou bola postava policajného vyšetrovateľa v prvých dvoch častiach série hororových trhákov "Čeľuste".
V roku 2004 diagnostikovali lekári Scheiderovi leukémiu, v júni 2005 podstúpil operáciu transplantácie kostnej drene, po ktorej bol čiastočne vyliečený. 
10. februára 2008 Roy Scheider zomrel v arkansaskej univerzitnej nemocnici. Jeho manželka prisúdila za príčinu jeho smrti komplikácie, ktoré vznikli zo stafylokokovej infekcie.

</doc>
<doc id="201309" title="Ladislav Medňanský" url="https://sk.wikipedia.org/wiki?curid=201309">
Ladislav Medňanský

Barón Ladislav Medňanský, príp. "Ladislav Mednyánszky" ("Mednyánszky de Aranyosmedgyes", maď. "László Mednyánszky", * 23. apríl 1852, Beckov - † 17. apríl 1919, Viedeň) bol uhorský maliar maďarského pôvodu, stúpenec barbizonskej školy a impresionizmu. Krajinár európskeho významu, ktorý mal ateliér aj na parížskom Montmartri a neskôr vo Viedni. Jeho krajinárske maľby sa vyznačujú melanchóliou či nostalgiou a majstrovským zachytením svetla.
Životopis.
Ladislav Jozef Baltazár Eustach, pokrstený 4. mája, sa narodil v Beckove č. p. 5 do zmiešaného manželstva katolíckeho otca baróna Eduard Ladislav Anton Eustach Medňanského (1823 - 1895) a evanjelickej matky Márie Anny, rod. Szirmayovej (1823 - 1883) ako prvorodený z troch detí. Otec pochádzal zo šľachtického rodu Mednyánszky a Horváth-Stančič. Po desiatich rokoch sa rodina presťahovala do matkinho rodného kaštieľa v Strážkach (dnes súčasť Spišskej Belej), kde je dnes vystavená časť jeho rozsiahleho diela.
V rokoch 1864 – 1865 mu dával súkromné hodiny maliarstva viedenský akvarelista Thomas Ender. Po maturite získal umelecké vzdelanie na Akademie der bildenden Künste v Mníchove u Alexandra Strähhubera a Otta Seitza (1872 – 1874) a na École des Beaux-Arts v Paríži u Isidora Pilsa (1874 – 1875). V roku 1875 prvýkrát navštívil Barbizon, kde sa spriatelil s Lászlóom Paálom, Karlom Bodmerom, Odilonom Redonom a ďalšími maliarmi. V Paríži mal ateliér na Montmartre a pôsobil tu do roku 1878.
V roku 1877 prvýkrát navštívil uhorský Szolnok, kde sa zoznámil s Augustom Pettenkofenom a Tinou Blau. Absolvoval tiež študijnú cestu do Talianska (1877 – 1878). Do Paríža sa vrátil znovu v rokoch 1889–1891 a 1896–1897. Striedal tiež ďalšie miesta pobytu ako Beckov alebo Strážky a prenajímal si ateliéry v Budapešti, vo Viedni a pohyboval sa aj v južnejších mestách Rakúsko-Uhorskej monarchie.
I napriek svojmu vysokému veku dobrovoľne narukoval na front prvej svetovej vojny ako vojenský maliar. Zomrel 17. apríla 1919 vo Viedni vo veku nedožitých 67 rokov. Podľa svojho priania bol pochovaný na budapeštianskom cintoríne Kerepes vedľa priateľa a milenca Bálinta. Medňanský sa svojou homosexuálnou orientáciou netajil, väčšina jeho diel však nebola zjavne homoeroticky zameraná. Ladislav mal tiež dcéru, grófku Amáliu, ktorú naopokon vydedil zato, že si našla obyčajného muža bez, modrej krvi". 
V roku 2006 o ňom Vladimír Štric natočil 40 minútový životopisný dokumentárny film "Mednyánszky".

</doc>
<doc id="201364" title="Luděk Sobota" url="https://sk.wikipedia.org/wiki?curid=201364">
Luděk Sobota

Luděk Sobota (* 27. máj 1943, Praha) je český filmový a divadelný herec.
Luděk Sobota vyštudoval dopravnú priemyslovku, potom absolvoval herectvo na pražskej DAMU. Mal schopnosť hrať dobre aj charakterové roly, jeho vlastnou parketou sa stala komika, predovšetkým autorská, založená na vlastných textoch a improvizácii.
Tú nasal v kolektívnom duchu súboru Ypsilon pod vedením Jana Schmida, kde hral od roku 1968. V rokoch 1973–1990 pôsobil v pražskom divadle Semafor, kde v scénkach s Miloslavom Šimkom a Petrom Nárožným doviedol k dokonalosti typ svojho „přitroublého popletu“. Niektoré z týchto skečov boli vydané aj na gramofónových platniach firmy Panton.
V rokoch 2006 až 2008 viedol vlastné „Směšné divadlo“ (v Prahe na námestí I. P. Pavlova), kde bol hercom, režisérom i autorom a kde hrála aj jeho manželka "Adriana".
Filmografia.
Svoj osobitý herecký typ zúročil aj vo filmoch :
Hry.
Polda (počítačová hra) od Zima Software - hlavná rola, 1998-2021

</doc>
<doc id="201388" title="Zakk Wylde" url="https://sk.wikipedia.org/wiki?curid=201388">
Zakk Wylde

Zakk Wylde, vlastným menom "Jeffrey Phillip Wielandt", (* 14. január 1967, Bayonne, New Jersey, USA) je americký gitarista a spevák.
20. mája 1987 sa stal členom sprievodnej skupiny Ozzyho Osbourna, bývalého speváka Black Sabbath. 
Keď v roku 1993 ohlásil Ozzy Osbourne ukončenie svojej hudobnej kariéry, založil Wylde vlastnú skupinu Pride and Glory. V roku 1994 vyšiel skupine album "Pride and Glory". O rok neskôr sa Ozzy Osbourne vrátil na hudobnú scénu, a Wylde sa znovu pripojil k sprievodnej skupine. 
V roku 1998 založil skupinu Black Label Society, zároveň však naďalej hrá so skupinou Ozzyho Osbourna.
S manželkou Barbaranne Marie vychovávajú tri deti: synov Jesse a Hendrixa a dcéru Hayley-Rae.

</doc>
<doc id="201445" title="Stuart Sutcliffe" url="https://sk.wikipedia.org/wiki?curid=201445">
Stuart Sutcliffe

Stuart Fergusson Victor Sutcliffe (* 23. jún 1940 – † 10. apríl 1962) bol dva roky hráčom na basovú gitaru v začiatkoch hudobnej kariéry skupiny The Beatles. Spolu s Johnom Lennonom vymysleli názov skupiny "The Beatles", s ktorou začali hrávať v nemeckom Hamburgu. Tu sa Sutcliffe stretol s fotografkou Astrid Kirchherr, s ktorou sa neskôr zasnúbil. 
V Hamburgu začal Sutcliffe navštevovať umeleckú školu "Hamburg College of Art", kde študoval u Eduarda Paolozziho, jedného z neskorších predstaviteľov umeleckého štýlu, známeho pod názvom pop art. Obrazy Stuarta Scliffa sú charakterizované ako diela v štýle abstraktného expresionizmu. 
Stuart Sutcliffe počas štúdia v Hamburgu trpel silnými bolesťami hlavy, ktorých príčinu nemeckí lekári nedokázali presnejšie diagnostikovať. Iba 21-ročný zomrel na vnútorné krvácanie 10. apríla 1962 v aute vedľa Astrid Kirchherr počas prepravy na lekárske vyšetrenie.
Na kompilácii "Anthology 1" od kupiny The Beatles z roku 1995 sa nachádza viacero predtým nepublikovaných nahrávok. Na obale tohto albumu je vpravo hore Sutcliffova fotografia, jeho postava sa nachádza aj na obale albumu "Sgt. Pepper’s Lonely Hearts Club Band" z roku 1967. 
Ako hráč na basovú gitaru je Sutcliffe uvedený v troch nahrávkach, ktoré skupina urobila v roku 1960. Sú to skladby „Hallelujah, I Love Her So“, „You'll Be Mine“, a „Cayenne“.

</doc>
<doc id="201464" title="Eric Clapton" url="https://sk.wikipedia.org/wiki?curid=201464">
Eric Clapton

Eric Patrick Clapton, CBE (* 30. marec 1945), prezývaný ako "Slowhand" ("Pomalá ruka"), je jeden z najúspešnejších anglických rockových gitaristov, spevákov a skladateľov 20. a 21. storočia. Je držiteľ ceny Grammy Award, a dosiahol aj to, že bol trikrát uvedený do Rokenrolovej siene slávy (nielen ako osobnosť, ale aj ako člen skupín The Yardbirds a Cream). 
Často ho hudobná kritika aj verejnosť označuje za jedného z najlepších gitaristov. V rebríčku 100 najlepších gitaristov všetkých čias časopisu Rolling Stone sa umiestnil na štvrtom mieste a v zozname 100 najväčších umelcov všetkých čias má 54. pozíciu.
Aj keď sa Claptonov hudobný štýl sa v priebehu jeho kariéry menil, všeobecne ho považujú za jedného z predstaviteľov interpreta bluesovej hudby. Považujú ho za inovátora v štýle hry na gitare, vrátane blues-rocku (so skupinami John Mayall &amp; the Bluesbreakers a The Yardbirds) či psychedelického rock (so skupinou Cream). Clapton dosiahol úspechy v hudobných rebríčkoch aj v žánroch, ktoré pochádzajú z Delta blues (blues z delty rieky Mississippi) (album "Me and Mr. Johnson" z roku 2004), či popmusic (skladba "Change the World") alebo aj reggae (s coververziou skladby "I Shot the Sheriff" od Boba Marleyho z roku 1974). Slávna je aj skladba "Layla", ktorú nahral so skupinou Derek and the Dominos, či balada "Tears in Heaven" z roku 1992.

</doc>
<doc id="201506" title="Bratislavská arcidiecéza" url="https://sk.wikipedia.org/wiki?curid=201506">
Bratislavská arcidiecéza

Bratislavská arcidiecéza alebo Arcibiskupstvo Bratislava, v úradnom styku Rímskokatolícka cirkev, Bratislavská arcidiecéza () je metropolitnou arcidiecézou Západnej provincie rímskokatolíckej cirkvi na Slovensku so sídlom v Bratislave. 
História arcidiecézy.
Bratislavská arcidiecéza bola zriadená pápežom Benediktom XVI. na slávnosť spolupatrónov Európy sv. Cyrila a Metoda 14. februára 2008 odčlenením od Bratislavsko-trnavskej arcidiecézy, ktorá bola zároveň premenovaná späť na Trnavskú arcidiecézu. Vyhlásením týchto dekrétov poveril pápež Benedikt XVI. pápežského legáta kardinála Jozefa Tomku. Vznik arcidiecézy v Bratislave odôvodnil hlavne dvomi faktmi: výrazným vzrastom obyvateľstva a významným postavením Bratislavy ako hlavného mesta Slovenskej republiky.
Zároveň bola vyhlásená za metropolu Západnej cirkevnej provincie a ako sufragánne biskupstvá jej boli podriadené Trnavská arcidiecéza a Banskobystrická, Nitrianska a novozriadená Žilinská diecéza. 
Za prvého arcibiskupa metropolitu bol menovaný Stanislav Zvolenský. 
Patrónom Bratislavskej arcidiecézy sa stal sv. Martin z Tours, biskup. Jeho sviatok sa slávi 11. novembra. V ustanovujúcom dekréte bol za Katedrálu určený Dóm svätého Martina v Bratislave, bývalá Konkatedrála Bratislavsko-trnavskej arcidiecézy. Tento kostol zároveň plní aj funkciu farského kostola farnosti sv. Martina v Bratislave.
Územie arcidiecézy.
Arcidiecéza sa nachádza v západnej časti Slovenska. Rozprestiera sa na území troch krajov. Okrem celého Bratislavského kraja patria k arcidiecéze aj okresy Senica, Skalica a severozápadná časť okresu Dunajská Streda v Trnavskom kraji a okres Myjava v Trenčianskom kraji.
Dekanáty.
Bratislavská arcidiecéza je rozčlenená na 10 dekanátov.
Poznámky.
Kňazi a diakoni spolu

</doc>
<doc id="201536" title="Vydrica (Bratislava)" url="https://sk.wikipedia.org/wiki?curid=201536">
Vydrica (Bratislava)

Vydrica (nem. "Weidritz", niekedy aj "Wödritz", maď. "Vödric") je bývalá osada pod Bratislavským hradom v Starom Meste.
Vznikla najneskôr okolo roku 1360, pravdepodobne presťahovaním obyvateľov bývalej rovnomennej osady z dnešnej južnej Mlynskej doliny, pozri Vydrica (Mlynská dolina). Nová Vydrica bola pôvodne jednoulicová osada za bránou mestských hradieb (od 15. storočia podľa tejto osady nazývanou Vydrická brána). Bola to jedna zo štyroch mestských brán a vychádzala cez ňu stredoveká obchodná cesta.
Od 18. storočia do druhej svetovej vojny bola Vydrica s okolím známa prostitúciou. Prevažná väčšina domov Vydrice bola zbúraná okolo roku 1960 a okolo roku 1970 v súvislosti s výstavbou Mosta SNP, prebieha jej opätovné zastavanie.

</doc>
<doc id="201581" title="Rybárpole" url="https://sk.wikipedia.org/wiki?curid=201581">
Rybárpole

Rybárpole je mestská časť Ružomberka. Leží na pravom brehu rieky Váh, pod kopcom Čebrať. Nachádza sa tu skrachovaná fabrika Texicom, ale tiež Kostol Svätej rodiny a železničná zastávka Ružomberok-Rybárpole. V jej blízkosti sa tiež nachádza Katolícka univerzita a štadión MFK Ružomberok.
Mestská časť Rybárpole bola k mestu Ružomberok katastrálne pričlenená v roku 1894, a v roku 1910 administratívne.
Doprava.
Hromadné dopravné spojenie so zvyškom Ružomberka tvorí autobusová linka č. 5. Tiež sa tu nachádza železničná zastávka Ružomberok-Rybárpole, ktorá sa nachádza na železničnom ťahu Žilina-Košice, kde stoja osobné vlaky. S Hrboltovou má cestné spojenie, so zvyškom Ružomberka tromi mostmi, jeden cestný (Textilná ul.), dva pre chodcov, z toho jeden nepoužiteľný.

</doc>
<doc id="201582" title="Alexander Duchnovič" url="https://sk.wikipedia.org/wiki?curid=201582">
Alexander Duchnovič

Alexander Duchnovič (* 24. apríl 1803, Topoľa – † 30. marec 1865, Prešov) bol rusínsky národný buditeľ, spisovateľ, pedagóg, gréckokatolícky kňaz. Od roku 1990 je po ňom pomenované rusínske Divadlo Alexandra Duchnoviča v Prešove.
Zo života.
Narodil sa v rodine gréckokatolíckeho kňaza. Gymnázium vyštudoval v Užhorode. Filozofiu študoval v Košiciach a teológiu v Užhorode. V rokoch 1830-1834 bol učiteľom v Užhorode, farárom v obciach Komlóš (dnes Chmeľová), Chmeľov, Beloveža. V Beloveži žil štyri roky, od apríla 1834 do apríla 1838. Vyslal ho sem biskup Gregor Tarkovič. Duchnovič sa práve v tomto období rozhodol viac sa angažovať za dôstojný život Rusínov. Začal písať rodným jazykom (dovtedy používal maďarčinu a ruštinu). V Beloveži napísal, resp. zostavil svoju rukopisnú zbierku "„Privitatae cogitationes“", ktorá obsahuje práce 20. a 30. rokov a poskytuje celkový obraz jeho umeleckej tvorby v tomto období. V Beloveži vykonával predovšetkým cirkevné povinnosti (farár - svjaščenyk). Popritom učil deti i dospelých. Deti učil v rodnom jazyku a aj v škole venoval pozornosť poznaniu základov poľnohospodárskych prác, osobitne záhradníctva a ovocinárstva.
V rokoch 1838- 1844 bol biskupským notárom v Užhorode. Od roku 1844 bol kanonikom v Prešove; robil tiež školského inšpektora. Na prešovskom na gréckokatolíckom gymnáziu učil ruský a latinský jazyk. V roku 1847 bol ako zástupca prešovského biskupstva na poslednom uhorskom stavovskom sneme. V tom istom roku vydal šlabikár s názvom "Knyžycja čytaľnaja dla načynajuščych". V ňom uverejnil aj poviedku "Obraz žizni" (po slovensky Obraz života), ktorej autorom bol iba 12-ročný Anatolij Kralickyj. V roku 1854 vydal "Liturgičeskij Katechizis, ili objasnenia sv. Liturgii i nekotorych cerkovnych obrjadov."
V roku 1862 založil (spolu s ďalšími predstaviteľmi rusínskeho národného hnutia) Obščestvo svjatoho Ioanna Krestitelja i Predteči (Spolok sv. Jána Krstiteľa) 1862-1874). Spolok pôsobil v rokoch 1862-1874; bol obnovený v roku 2003. Spolok pôvodne podporoval v štúdiu chudobných rusínskych študentov. Programom obnoveného spolku je náboženský, národný a kultúrny rozvoj Rusínov.
Medzi pokračovateľom činnosti a odkazu Alexandra Duchnoviča patrili Alexander Pavlovič, Anatolij Kralickyj, Ivan Siľvaj, Eugen Fencyk, Alexander Mytrak a ďalší. Anatolij Kralickyj vložil odkaz Alexandra Duchnoviča do svojej povesti "Siľskyj učyteľ" (po slovensky "Dedinský učiteľ") do postavy učiteľa Hryhorija.

</doc>
<doc id="201623" title="Erdődyovci" url="https://sk.wikipedia.org/wiki?curid=201623">
Erdődyovci

Erdődyovci bol uhorský šľachtický rod, ktorého potomkovia žijú dodnes. 
Rod založil Tomáš, kardinál Bakócz. Bol uhorský prímas, kancelár kráľa Mateja Korvína, ostrihomský arcibiskup, biskup v Egri, patriarcha Konštantínopolu. V roku 1513 získal pri voľbe pápeža len o niekoľko hlasov menej ako Giovanni di Lorenzo de' Medici, ktorý sa stal novou hlavou katolíckej cirkvi ako Lev X. Tomáš šľachtictvo obnovil, a nie získal, pre svojich bratov. Už v roku 1316 je listinne doložený Magister Thomas filius Magistri Nicolae de genere Erdőd. 
Ako prvý začína používať priezvisko Erdődy s prídomkami "de Monyorókerék et Monoszló" Peter Erdődy v roku 1526. Erb rodu Bakócz, polkoleso s jeleňom v modrom pozadí, získava sobášom (s Klárou Bakócz) rod Pálffy s prídomkom ab Erdőd. 
História.
Rod Erdődy de Monyorókerék et Monoszló je najstarším žijúcim grófskym rodom Uhorska. Meno rodu sa odvodzuje od mesta Ardud (maďarsky Erdőd) v dnešnom Rumunsku, odkiaľ pochádzal kardinál Tomáš Bakócz. Listinou vydanou 25. novembra 1511 kráľom Vladislavom II. získali titul gróf ako jediný rod pred vládou Habsburgovcov okrem rodov čo vymreli (napr. Szentgyörgyi, Bazini, Fraknói, Szepesi (Szapolyai), Besztercei ( Hunyadi, Geréb), a pod). V časoch Ferdinanda I. Habsburského bol Peter I. hlavným kráľovským komorníkom a hlavným poľovným majstrom. Prežil život v pohnutých časoch a pred svojou smrťou v roku 1543 sa utiahol do Talianska, kde aj zomrel. 
Jeho syn, už spomínaný Peter II., bol dvakrát ženatý. Po prvý raz s Margitou de Tahy a po druhýkrát s Barborou Alapy. Bol chorvátskym bánom a bánom v Dalmácii. V roku 1547 sa zúčastnil vojenskej výpravy a za získané zásluhy ho Ferdinand v Prahe učinil Rytierom zlatej ostrohy (lat. Eques auratus). V bojoch s Turkami v roku 1553 s Györgyom Frangepánom porazili tureckú armádu. Peter II. dekrétom z 11. októbra 1565 získava pre seba a pre svoje potomstvo od cisára Maximiliána II. Habsburského titul grófa ríše Rímskonemeckej a o rok neskôr titul knieža.
Peter II. zomrel v roku 1567. Mal dvoch synov: Tamása I. a Petra III, ktorým dekrétom z 26. februára 1580 cisár Rudolf II. Habsburský opätovne potvrdil titul kniežaťa. V roku 1607 Tamás I. († 1624) získal Varaždínsku župu ako dedičnú župu pre seba a svoje potomstvo. Tu sa rod začal deliť na dve vetvy. Vetva po Tamásovi žije dodnes.
Znárodnenie majetkov a snahy o reštitúcie.
Erdődyovské majetky na Slovensku boli, vrátane piešťanských kúpeľov, znárodnené po druhej svetovej vojne. Posledný gróf, Vilmos Erdődy, bol označený za kolaboranta nacistického Nemecka a jeho majetky boli znárodnené Benešovými dekrétmi.
Po vzniku samostatného Slovenska sa začali ozývať údajní potomkovia rodu Erdődyovcov, ktorí si nárokovali prinavrátenie majetkov ako potomkovia posledného majiteľa hlohovského panstva Vilmosa Erdődyho (18871959). Prvým nárokovateľom bol František Pevný, vystupujúci ako Ferencz Xaver Erdődy, ktorý vystupoval ako dedič rodu od roku 2004 a nárokoval si pozemky vrátane hlohovského zámku a piešťanských kúpeľov, pokúšal sa tiež o získanie pozemkov vydržaním v Bojnej, Podhradí pri Duchonke, Čiernych Kľačanoch, Zlatých Moravciach, Hlohovci, Šulekove a v Červeníku. V roku 2012 súd uznal Františka Pevného za vinného vo veci podvodu a odsúdil ho na 10 rokov väzenia.
Ďalší dediči rodu začali požadovať navrátenie Hlohovského zámku a majetkov v roku 2017, kedy mesto Hlohovec začalo s prípravami na rekonštrukciu miestneho zámku, nachádzajúceho sa v dezolátnom stave. Christian Neumann a Sylvia List nie sú priamymi potomkami, iba dedičmi, keďže Vilmos Erdődy nemal žiadnych potomkov. Ako reakciu na toto vydali primátori Hlohovca, Piešťan a starostovia ďalších obcí z regiónu spoločné vyhlásenie o tom, že nebudú viesť žiadne rokovania, ktoré by vyústili do prípadného mimosúdneho vydania majetkov pôvodne patriacich Viliamovi Erdődymu, keďže to neumožňuje slovenský právny stav a platný poriadok.

</doc>
<doc id="201648" title="Lipik" url="https://sk.wikipedia.org/wiki?curid=201648">
Lipik

Lipik je mesto v západnej Slavónii v Chorvátsku. V roku 2001 tu žilo 6 674 obyvateľov.
Mesto je známe termálnymi prameňni s teplotou až 60 °C a výdatnosťou približne 1,5 mil. litrov. Pramene boli prvýkrát zdokumentované v roku 1773, v roku 1872 bol v meste otvorený prvý kúpeľný hotel.
Pramene sú obohatené sodíkom, fluórom a vápnikom a slúža na liečbu srdcovocievnych chorôb a chorôb pohybového ústrojenstva. Mierálka sa plní aj do fliaš a predáva pod značkou "Lipički Studenac".
Sídli tu štátny žrebčinec na chov lipicanov.

</doc>
<doc id="201882" title="Kaplnka svätej Rozálie (Bratislava)" url="https://sk.wikipedia.org/wiki?curid=201882">
Kaplnka svätej Rozálie (Bratislava)

Kaplnka svätej Rozálie je národná kultúrna pamiatka, ktorá sa nachádza v bratislavskej mestskej časti Lamač na Rozálskej ulici. Za národnú kultúrnu pamiatku bol objekt vyhlásený 23. októbra 1963.
História.
Kaplnka postavená v rokoch 1680 – 1682 a postaviť ju dalo mesto Bratislava ako pamiatku na veľkú morovú epidémiu, ktorá v rokoch 1678 – 1679 sužovala mesto. Financie použité na jej výstavbu pochádzali z verejnej zbierky mešťanov. Postavená je v barokovom štýle.
Prestavovaná nebola, v priebehu storočí absolvovala iba drobné opravy, ktoré požaduje v priebehu času každá budova. Prvá z takýchto opráv sa uskutočnila v roku 1782, ďalšia v roku 1904 a počas nej sa vymenila strecha kaplnky. V roku 1944 sa uskutočnila ďalšia z väčších opráv kaplnky, v rámci ktorej sa opravovali najmä škody spôsobené bleskom, ktorý budovu zasiahol ešte pred prvou svetovou vojnou. Blesk vtedy poškodil kríž a aj vnútro budovy.
Patrocínium.
Kaplnka je zasvätená svätej Rozálii, ktorá je patrónkou a ochrankyňou proti moru. Narodila sa v bohatej kniežacej rodine, no ako dospelá opustila rodinné sídlo a žila pustovníckym životom. Zomrela 4. septembra 1160. Rozália je ideálom sebaovládania a symbolom zápasu ducha proti pôžitkárstvu. Často sa vyobrazuje ako spiaca v jaskyni obklopená rozkvitnutými ružami.
Zvyky.
Počas storočí sa každoročne na sviatok sv. Rozálie (t.j. 4. septembra) konali ku kaplnke púte. V priebehu 2. svetovej vojny však zvyk zanikol. V súčasnosti sa v tento deň konajú hody a slúži sa slávnostná svätá omša.

</doc>
<doc id="202011" title="Koloman Sokol" url="https://sk.wikipedia.org/wiki?curid=202011">
Koloman Sokol

Koloman Sokol (* 12. december 1902, Liptovský Mikuláš - † 13. január 2003, Tucson, Arizona, Spojené štáty) bol jeden z najvýznamnejších predstaviteľov slovenského výtvarného umenia. Je zakladateľom slovenskej i mexickej grafiky, autorom ilustrácií.
Život.
Po neľahkom detstve, kedy ho opustila matka, sa ho ujal strýko. Zoznámil sa s doktorom Mathém, vďaka ktorému začal študovať na súkromnej škole Eugena Króna v Košiciach. Tu sa po prvýkrát stretol s výtvarným umením. Neskôr študoval na súkromnej škole Gustáva Mallého v Bratislave. Výtvarné umenie študoval tiež v Prahe, absolvoval študijný pobyt v Paríži. Dostal ponuku z mexického ministerstva kultúry a školstva a odišiel učiť výtvarné umenie na Akadémiu výtvarných umení v Mexiku, kde založil odbor grafiky. Napriek tomu, že v Mexiku dosiahol veľké úspechy, kvôli zdravotnému stavu manželky Lýdie sa v roku 1941 presťahoval do New Yorku. Vystavoval v Mexiku a Spojených štátoch. 
Po vojne sa vrátil na Slovensko, ale už v roku 1948 natrvalo odišiel. Stal sa členom Zväzu mexických grafikov a posledné desaťročia prežil v Arizone. Na sklonku života daroval 48 svojich obrazov rodnému Slovensku, ktoré sa neskôr stali základom Centra Kolomana Sokola v Liptovskom Mikuláši. Napriek nemalým úspechom zostal až do konca života skromným človekom, hľadajúcim svoju pravdu.
Dielo.
Bol odporcom akademizmu a už počas štúdií majú jeho maľby silný emotívny podtón, čo mu zaručilo nemalé úspechy. Počas celej tvorby sa venoval sociálnym otázkam, chudobe. Jeho diela sa vyznačujú silným emotívnym podtónom. V Československu reagoval svojimi dielami na nezamestnanosť, vysťahovalectvo a sociálnym problémom. Obľúbil si aj Mexičanov, toto prostredie veľmi ovplyvnilo jeho tvorbu. So Slovenskom však zostal spätý po celý život. Častými motívmi jeho tvorby sa stali pes, kôň, mytológia, býčie zápasy a medziľudské vzťahy. V roku 1976 mu zomrel pes Sambo a na jeho pamiatku od tohto obdobia podpisoval svoje obrazy pseudonymom Sambo. Jeho tvorba po tomto období dosahuje ešte väčšiu hĺbku.
Ocenenia.
ocenenie Pennel Purchase Prize

</doc>
<doc id="202056" title="Weimarský stavač" url="https://sk.wikipedia.org/wiki?curid=202056">
Weimarský stavač

Weimarský stavač je plemeno psa uznané v FCI v skupine 7 pod číslom 99. Toto plemeno pochádza z Nemecka - okolia mesta Weimar.
Pôvod.
Pôvod tohto plemena je nejasný. Existuje ohľadne toho mnoho dohadov, úvah a teórií. Jedna z verzií hovorí, že predkov weimarského stavača - sivomodrých francúzskych psov - doviezol z polovačky na konci 18teho storočia práve z Francúzska veľkovojvoda Karl August z Weimaru. Týchto psov potom začali v jeho panstve volať ""Psi Karla Augusta"." Túto teóriu však dodnes spochybňuje viacero odborníkov. Odmietajú túto historku s pomerne logickým odôvodnením, že vo Francúzsku sa sivé stavače nikdy nevyskytovali a ani teraz nevyskytujú. 
Isté historické zdroje hovoria, že knieža Karl August získal svojich sivých psov od uhorského kniežaťa Esterházyho počas pobytu na jeho panstve v českých kúpeľoch Teplice. Zachovala sa totiž listina, v ktorej knieža Esterházy píše svojmu priateľovi o tom, ako bol Karl August očarený jeho psami. Údajne si ich od neho aj zopár kúpil a odviezol do Weimaru.
Hoci nie je úplne jasné, odkiaľ knieža tieto psi do svojho regiónu priviezol, isté je, že keď sa tam dostali, rozdával ich svojim priateľom šľachtického pôvodu. Vďaka tomu sa títo psi v najbližších rokoch rozšírili do okolia Weimaru a Durínska.
Úplne presné informácie máme až od roku 1870. Istý slobodný zemepán Wintzingerode Knorr Adelsbarn šľachtil psov, ktoré boli známe ako weimarské stavače. Výzor týchto psov je dokonca zvečnený na obraze namaľovanom na prelome rokov 1871 a 1872. Na plátne je znázornený ležiaci weimarský stavač pochádzajúci z chovu menovaného pána.
Vzhľad.
Je to stredne veľký pes, psi majú výšku okolo 59-70 centimetrov, feny cca. 57-65 cm. Farba srsti je strieborná, srnčia alebo myšia šeď. Chlpy sú krátke (pri dlhosrstom weimarskom stavčovi samozrejme dlhé, ale ten sa vyskytuje zriedkavo) a jemné. Jeho tvar a línia tela sa zhoduje s ostatnými stavačmi. Oči má v šteňacom veku modré, keď vyrastie, sfarbia sa mu do šeda až jantárova.
Povaha.
Ostražitý, citlivý, všestranný, ťažko ovládateľný, povahovo pevný a náruživý lovecky upotrebiteľný pes so systematickým a vytrvalým hľadaním, nie však nadmerného temperamentu. Nos pozoruhodnej kvality. Ostrý na škodnú a dravú zver; taktiež ostražitý, ale nikdy agresívny. Spoľahlivý vo vystavovaní a v práci vo vode. Miluje deti a svojho pána, nerád zostáva sám a rád pracuje.

</doc>
<doc id="202065" title="Peter Pettigrew" url="https://sk.wikipedia.org/wiki?curid=202065">
Peter Pettigrew

Peter Pettigrew je literárna postava v sérii kníh o čarodejníckom študentovi Harry Potterovi od J. K. Rowlingovej, ktoré boli aj sfilmované. Jeho meno sa prvýkrát objaví v treťom dieli.
Peter Pettigrew príde na čarodejnícku školu Rokfort v tom istom čase ako James Potter, Remus Lupin, Severus Snape, Lily Evansová a Sirius Black. Vždy bol spomedzi nich ten najmenší, najbezvýznamnejší, najhlúpejší a najnešikovnejší, zatienený svojimi priateľmi. Bol v Chrabromile. Je animágus, vie sa premeniť na potkana, na ktorého sa aj podobá - má plešinu, modré malé vodnaté oči a vytŕčajúce zuby. 
Stal sa Voldemortovým poslom, Peter Pettigrew bol najvytrvalejší smrťožrút. Zradil Lily a Jamesa Voldemortovi a vinou jeho zrady sa Voldemortovi podarí preniknúť do ich domu a zabiť ich. V štvrej knihe príde pri pomoci Voldemortovi získať nové telo o ruku, no Voldemort mu vyčarí striebornú náhradu. V siedmom diele ho strieborná ruka uškrtí za to, že na malú chvíľku prejaví milosrdenstvo a zaváha, čo predpokladal aj Albus Dumbledore.

</doc>
<doc id="202085" title="Katarína Knechtová" url="https://sk.wikipedia.org/wiki?curid=202085">
Katarína Knechtová

Katarína Knechtová (* 14. marec 1981, Prešov) je slovenská speváčka, klaviristka, gitaristka, skladateľka a textárka. Známa je z pôsobenia v prešovskej skupine Peha. Do roku 1997 pôsobila ako vokalistka v prešovskej skupine IMT Smile.
Život.
Vyštudovala Gymnázium Jána Adama Raymana v Prešove, sedem rokov navštevovala klavírny odbor v Ľudovej škole umenia, na gitare sa naučila hrať sama a hrá aj na bicích. Spievala v súbore Prešovčatá. Po gymnáziu absolvovala jeden semester štúdia filozofie.
Kariéra.
Začínala v hudobnej skupine IMT Smile s lídrom Ivanom Táslerom. Po odchode v roku 1997 vstúpila do skupiny Peha spolu s bubeníkom Martinom Migašom z IMT Smile. V skupine ďalej pôsobia hráč na klávesové nástroje Juraj Ondko, basgitarista Marek Belanský a gitarista Karol Sivák pôvodne zo skupiny 67-th Harlem.
V roku 1999 získala so skupinou Peha ocenenie „Objav roka“. V roku 2001 obdržala cenu Aurel v kategórii najlepšia speváčka. Za úspešné pôsobenie na slovenskej hudobnej scéne získala v roku 2005 opäť sošku Aurela v kategórii najlepšia speváčka. V roku 2007 vyhrala v ankete OTO cenu za najlepšiu speváčku roku 2006. Jej „dvorným textárom“ je Vlado Krausz.
V roku 2008 opúšťa skupinu Peha a rozbieha sólovú kariéru. Od roku 2008 vystupuje so svojou sprievodnou skupinou.
Tvorba.
1. decembra 2008 jej vyšiel sólový debut "Zodiak". Titulná pieseň „V svetle žiariacich hviezd“ bola nasadená v rádiách od 21. novembra 2008.
Pôvodné vydavateľstvo Škvrna Records, 1998 Sony Music Bonton, od roku 2005 Universal Music.

</doc>
<doc id="202087" title="Tlejivka" url="https://sk.wikipedia.org/wiki?curid=202087">
Tlejivka

Tlejivka je nízkotlaková, plynom plnená výbojka so studenou katódou, pracujúca v oblasti samostatného tlejivého výboja (odtiaľ je odvodený aj jej názov). Sklenená banka tlejivky je plnená riedkym plynom (najčastejšie neón alebo ďalšie inertné plyny – hélium, argón, kryptón, xenón, prípadne ich zmesi, ale aj dusík, CO2) s tlakom rádovo desatiny kPa. Banka obsahuje dve elektródy, medzi ktorými vzniká výboj nezávislý od polarity priloženého napätia. Po pripojení tlejivky na zdroj jednosmerného prúdu žiari elektróda pripojená na záporný pól zdroja – katóda. Po pripojení na zdroj striedavého prúdu žiaria striedavo obe elektródy, každú polperiódu vždy tá, ktorá má momentálne záporný potenciál. Z pohľadu pozorovateľa tak žiaria obe elektródy.
Elektrické vlastnosti a zapojenie.
Tlejivka má výrazne nelinéarnu voltampérovú charakteristiku (závislosť veľkosti pretekajúceho prúdu na veľkosti priloženého napätia), pozri obrázok. Oblasť 0A charakteristiky sa nazýva oblasť "nesamostatného výboja". V tejto oblasti tlejivka prakticky nevedie prúd – jeho veľkosť je rádu jednotiek μA. V bode A charakteristiky dochádza k vzniku "samostatného výboja". Bod A sa preto označuje ako "zápalné napätie". Výška zápalného napätia závisí od konštrukcie tlejivky a použitého plynu, býva zväčša v rozsahu 80 – 150 V. Samostatný výboj sa udržiava aj pri napätí nižšom, než zápalné napätie. Na VA charakteristike mu zodpovedá úsek BC. Po zapálení tlejivky dôjde k zvýšeniu hodnoty tečúceho prúdu, ktorý by rástol ďalej a tlejivý výboj by prešiel do oblúkového, ktorý by spôsobil poškodenie elektród tlejivky. Do série s tlejivkou sa preto zaraďuje predradený rezistor, obmedzujúci veľkosť prúdu na rádovo jednotky mA.
Farba svetla.
Farba (vlnová dĺžka) svetla tlejivého výboja je pevne určená použitým plynom – jeho atómovou štruktúrou. Na získanie rôznych farieb vyžarovaného svetla je možné použiť rozličné zmesi inertných plynov s výbojom iných farieb než je pôvodná oranžová farba pri neóne.
Druhá možnosť ako získať svetlo inej farby je využitie fotoluminiscencie. Banka obsahuje plyn, žiariaci tlejivým výbojom v oblasti neviditeľného ultrafialového (UV) žiarenia. Vnútorné steny banky sú pokryté luminoforom, excitovaným UV žiarením a následne žiariacim vo viditeľnej oblasti. Týmto spôsobom je možné získať široké spektrum farieb vrátane bielej. Na rovnakom princípe sú založené aj bežné osvetľovacie žiarivky a kompaktné žiarivky.
Využitie.
"Signalizačné tlejivky" bývajú zväčša plnené neónom (resp. tzv. Penningovou zmesou – 99,5 % neón, 0,5 % argón – ktorá má nižšie zápalné napätie ako čistý neón) a vyžarujú oranžové svetlo. Zápalné napätie je dané aj materiálom elektród. Pri čisto železných je približne 150 V, s kysličníkovým povlakom je nižšie, 80 – 100 V. Vyrábajú sa buď v prevedení bez pätice – s drôtovými vývodmi, alebo s päticou – závitovou, bajonetovou, prípadne ako sufitka – s valcovou bankou s kontaktmi na oboch stranách.
"Tlejivkový stabilizátor napätia". Využíva sa úsek BC voltampérovej charakteristiky. Záťaž sa pripája paralelne k tlejivke. Pre správnou funkciu je potrebné, aby prúd, odoberaný zo stabilizátora záťažou, bol niekoľkonásobne menší než prúd tečúci tlejivkou. Toto použitie tlejivky bolo bežné v elektrónkovej ére, dnes je náhradou Zenerova dióda, resp. integrované stabilizátory napätia.
"Relaxačný oscilátor s tlejivkou". Ak paralelne k tlejivke pripojíme kondenzátor s predradeným rezistorom, nabíja sa kondenzátor cez rezistor až kým napätie na ňom nedosiahne úroveň zapaľovacieho napätia tlejivky (bod A na VA charakteristike). V tom okamihu nastane tlejivý výboj a kondenzátor sa začne cez tlejivku vybíjať (úsek AB charakteristiky). Napätie na kondenzátore klesá, ale výboj pretrváva. Po poklese napätia na úroveň zhášacieho výboj zanikne a celý proces sa znova opakuje. Takýto generátor, založený na princípe nabíjania kondenzátora po určitú prahovú úroveň a jeho následnom vybití sa nazýva "relaxačný oscilátor". Popísaný typ relaxačného oscilátora s tlejivkou sa v minulosti využíval napr. pri konštrukcii časových základní osciloskopov.

</doc>
<doc id="202127" title="Zbojnícky hrad" url="https://sk.wikipedia.org/wiki?curid=202127">
Zbojnícky hrad

Zbojnícky hrad (iné názvy: Zbojnícky zámok, Solivar, Soľnohrad, Soľný hrad, Nový Soľnohrad) je hradná zrúcanina v obci Ruská Nová Ves (v blízkosti Prešova-Solivaru) juhovýchodne od vlastnej dediny Ruská Nová Ves v Slanských vrchoch na vrchu Zámek (661 m n. m.).
Dejiny.
Hrad dal postaviť Juraj Bokša v posledných rokoch 13. storočia ako náhradu za predchádzajúci hrad (príp. dva hrady) nazývaný/-é takisto Soľnohrad (či Soľný hrad), ktorý/-é sa nachádzal/-i v dnešnom Prešove v dnešnej mestskej časti Solivar. Nový hrad má doložený názov Castrum S(o)owar. Jeho majitelia si zmenili rodové meno na Šóš.
V priebehu storočí postupne vlastnili hrad rôzni majitelia. Najdlhšie, i keď s prestávkami, ho však vlastnila rodina Šóšovcov až do roku 1671. Od toho roku, okrem jednej výnimky, nie sú o hrade žiadne zmienky. Posledná zmienka je z roku 1715, kedy bol hrad zbúraný na základe uznesenia krajského snemu.
Poloha.
Zvyšky zrúcanín ležia na západnom úpätí vrchu Tri chotáre () na strmom mieste zvanom Zámok ()
v katastrálnom území obce Ruská Nová Ves.
Prístup.
Na hrad sa dostanete priamo z Prešova po červenej značke smerom do Ruskej Novej Vsi, odtiaľ pokračujete, až prídete pod Soľnohrad (Zbojnícky hrad).
Súčasný stav.
Zvyšky kamenného hradu sú na skalnej vyvýšenine s rozmermi 45x, ktorá má na severnej, južnej i západnej strane strmé zrázy. Jej klesanie východným smerom vytváralo dve prirodzené pri stavbe hradu upravované terasy. V juhozápadnej časti v „hornom hrade“, s rozmermi 45x bola pri okraji plošiny štvorcová veža s rozmermi 8x8 m (zachovaná iba polovica). Jej interiérová kruhová časť s priemerom mala drevené trámové stropy. Horný hrad na okrajoch skalnej plošiny chránilo kamenné obvodové opevnenie, z ktorého sa zachoval 130-centimetrový fragment na južnej strane. V strede vrcholovej plošiny neďaleko veže bola väčšia palácová stavba s rozpoznateľnými rozmermi 17x, ktorej suterén bol pod úrovňou skaly. Severná obvodová strana paláca bola súčasťou obvodového opevnenia. Výškový rozdiel () a úzky nástupný priestor pravdepodobne dovoľovali iba peší výstup do horného hradu. Na tejto jedinej schodnej strane, po ktorej viedla i prístupová cesta, bol hrad chránený širokou priekopou, ktorá je dodnes hlboká 2,5 – 3 metre. Na nižšie položenom „dolnom nádvorí“, ktoré je dlhé 10 metrov, sa na severnej strane zachovala iba časť murovaného obvodového opevnenia, s hrúbkou muriva a časť kruhovej veže s priemerom . Tento obvodový múr sa zrejme tiahol po celej dĺžke nádvoria až ku vstupnej bráne. V konfigurácii terénu je hradný vrch dobre čitateľný a zo skalnej plošiny je nádherný výhľad.
Okolie.
Blízke hrady: 

</doc>
<doc id="202143" title="Július Ďuriš" url="https://sk.wikipedia.org/wiki?curid=202143">
Július Ďuriš

Július Ďuriš (* 9. marec 1904, Rovňany – † 18. február 1986, Praha) bol slovenský komunistický politik, po druhej svetovej vojne a februárovom prevrate viacnásobný minister v československých vládach.
Životopis.
Mladosť, štúdium a medzivojnová činnosť.
Ďuriš sa narodil v roku 1904 v obci Rovňany v Novohradskej župe (dnešný okres Poltár). V 20. rokoch 20. storočia vyštudoval Právnickú fakultu Univerzity Karlovej v Prahe. V roku 1927 vstúpil do KSČ. Na prelome 20. a 30. rokov tiež študoval na Na Vysokej škole politických, ekonomických a spoločenských vied v Paríži. Redigoval vtedy časopis "Rovnost", vydávaný pre československých robotníkov vo Francúzsku. Pre svoje politické aktivity v komunistickom hnutí bol ale z Francúzska vypovedaný. Pôsobil následne na Slovensku ako komunistický organizátor a novinár.
Odboj počas druhej svetovej vojny.
Od roku 1938 bol spoločne s Kolomanom Moškom a Karlom Bacílkom členom ilegálneho vedenia komunistickej strany na Slovensku. Po potlačení Slovenského národného povstania začiatkom roku 1945 bol Ďuriš, spoločne s Viliamom Širokým väznený v Bratislave a hrozilo, že sa dostanú do rúk Gestapa, čo by sa rovnalo rozsudku smrti. Podarilo sa im utiecť, podľa niektorých prameňov aj vďaka pomoci vtedajšieho ľudáckeho predsedu vlády Dr. Štefana Tisa. Podľa iného zdroja bol väznený po celé obdobie rokov let 1941–1945. Po rozsudku bol vo väzení krajského súdu v Bratislave. Od mája do septembra 1943 tu bol jeho spoluväzňom ďalší významný predstaviteľ slovenského komunistického odboja, Ján Púll. Na Ďuriša spomínal neskôr ako na človeka s neľahkou povahou, v ktorej sa objavovali rysy panovačnosti, bezohľadnosti a tvrdosti. Zároveň si ho ale vážil ako profesionálneho revolucionára a marxistu.
Právnik Anton Rašla s väzbami na odboj podľa spomienok Ladislava Šimoviča vyčítal Ďurišovi ľahkomyseľnosť, s ktorou vykonával za vojny svoje ilegálne aktivity. V dobe slovenského štátu, keď po Ďurišovi pátrala tajná polícia, mu Rašla zabezpečil tajný byt. Ďuriš potom ale nedodržiaval pravidlá konšpirácie a pobytu. Svoje následné zatknutie si tak mal zaviniť sčasti sám.
Politická kariéra po druhej svetovej vojne.
Od 4. apríla 1945 bol ministrom poľnohospodárstva vo vláde Zdeňka Fierliengera v prvej československej vláde na oslobodenom území (vytvorenej v Košiciach). Ministrom poľnohospodárstva zostal aj vo vláde Klementa Gottwalda a to i po komunistickom puči. Po februári 1948 ešte deklaroval, že v ČSR nevzniknú kolchozy podľa vzoru ZSSR, neskôr ich ale sám presadzoval. Po zvolení Gottwalda a vymenovaní Zápotockého predsedom vlády v júni 1948 Ďuriš opäť zastával post ministra poľnohospodárstva. Ako minister poľnohospodárstva sa Ďuriš podieľal na pozemkovej reforme a násilnej kolektivizácii, ktorá sa naplno rozbehla v roku 1951 ešte za jeho pôsobenia.
V období od 11. septembra 1951 do 31. januára 1953 bol Ďuriš predsedom Zboru povereníkov.
Následne sa vrátil do celoštátnej vlády, vo vláde Širokého od konca januára 1953 krátko zastával post ministra lesov a drevárskeho priemyslu, od septembra toho istého roku až do októbra 1963 bol ministrom financií. 
Z politického života sa musel stiahnuť v roku 1963 po nezhodách s Antonínom Novotným. V roku 1970 bol vylúčený z KSČ pre podporu Pražskej jari.

</doc>
<doc id="202245" title="Sihoť (Karlova Ves)" url="https://sk.wikipedia.org/wiki?curid=202245">
Sihoť (Karlova Ves)

Sihoť je riečny ostrov v Dunaji, je lokalitou v rámci mestskej časti Karlova Ves v okrese Bratislava IV. Od roku 2012 je chránený areál.
Charakteristika.
Ostrov Sihoť je riečny ostrov vytvorený Dunajom, zo severnej časti ho ohraničuje Karloveské rameno, z južnej časti je obmývaný hlavným tokom Dunaja. Tvoria ho prevažne kremičité štrkopiesky priplavené Dunajom z vyššie položených alpských oblastí. Ostrov Sihoť sa využíva ako vodárenský zdroj od roku 1886 a zásobuje kvalitnou pitnou vodou mestské časti Karlova Ves, Dúbravka, Devínska nová Ves, časť Starého Mesta a časť Záhoria po mesto Malacky, čo predstavuje zhruba 200 tisíc obyvateľov Bratislavského samosprávneho kraja. Vďaka geologickým podmienkam patrí voda na ostrove Sihoť medzi najkvalitnejšie v strednej Európe.
Vodárenský zdroj a jeho ochrana.
Ostrov Sihoť slúži už od roku 1886 ako vodárenský zdroj pre Bratislavu, v tomto období určil vodhospodár Bernhard August Salbach, že práve Sihoť je vhodným miestom pre zdroj pitnej vody. Voda odoberaná z vodárenského zdroja Sihoť vykazovala vždy stabilnú a veľmi dobrú kvalitu. Prirodzené filtračné prostredie je vytvárané nekontaminovanými riečnymi nánosmi, uloženými na nepriepustnom podloží a z povrchu je chránené biologicky aktívnymi vrstvami jemného piesku, humusu a vegetácie. Presakujúca voda Dunaja (zhruba 30 – 200 cm/deň) sa vplyvom filtračného prostredia postupne mení na biologicky nezávadnú. V súčasnosti sa na Sihoti nachádza 13 kopaných, 33 vŕtaných studní a 4 čerpacie stanice.
Územie ostrova Sihoť patrí do prvého pásma hygienickej ochrany vodárenských zdrojov. Na ostrove je zakázaná akákoľvek poľnohospodárska a priemyselná činnosť, pričom je celoročne neprístupný pre verejnosť s výnimkou špecializovaných vzdelávacích podujatí organizovaných Bratislavskou vodárenskou spoločnosťou a Vodárenským múzeom. Počas zvýšenej hladiny Dunaja je ostrov zaplavovaný. Studne na ostrove Sihoť sú budované a zabezpečené tak, aby riečna voda do studne neprenikala.
Ochrana prírody na ostrove.
Okrem ochrany pitnej vody je ostrov Sihoť dôležitý aj z hľadiska ochrany prírody. Výskyt vzácnych lužných biotopov bol dôvodom pre zaradenie do európskej sústavy chránených území NATURA 2000 hneď v dvoch kategóriách, a to ako Chránené vtáčie územie Dunajské luhy a Územie európskeho významu Bratislavské luhy. Okrem toho bol v roku 2012 vyhlásený za chránený areál z dôvodu výskytu vzácnych biotopov slovenského, ale i európskeho významu.

</doc>
<doc id="202248" title="Zemplínsky hrad" url="https://sk.wikipedia.org/wiki?curid=202248">
Zemplínsky hrad

Zemplínsky hrad alebo Zemplín je hrad v Zemplíne, v okrese Trebišov. Leží na návrší nad obcou Zemplín. Tvoria ho v súčasnosti už len zvyšky základov stredovekého hradu. 
Na rovine vytvorenej riekou Bodrog stálo pôvodne slovanské opevnenie. Na mieste tohto opevnenia bol neskôr postavený hrad, ktorý bol sídlom zemplínskej župy. Hrad je písomne doložený roku 1214. Význam hradu bol príčinou, že aj obec, na území ktorej bol hrad postavený, odvodila názov od hradu a bola povýšená na mesto v roku 1426.
Do dnešných dní sa zachovali nepatrné zvyšky, ktoré splývajú s okolitým terénom a sú zakryté vegetáciou.

</doc>
<doc id="202255" title="Bohdan Chmeľnyckyj" url="https://sk.wikipedia.org/wiki?curid=202255">
Bohdan Chmeľnyckyj

Bohdan (Mychajlovyč) Chmeľnyckyj alebo Bohdan Chmeľnický alebo Bohdan Chmeľnyckij alebo Bogdan (Michajlovič) Chmeľnickij [vyslov -ľny-] (súčasná ukrajinčina "Богдан Зиновій Михайлович Хмельницький" - Bohdan Zynovij Mychajlovyč Chmeľnyckyj; po poľsky "Bohdan Zenobi Chmielnicki"; po rusky "Богдан Зиновий Михайлович Хмельницкий" - Bogdan Zinovij Michajlovič Chmeľnickij [vyslov -ľny-]; *1595 — † 6. august 1657) bol kozácky hajtman na Ukrajine. Viedol povstanie proti Poľsko-litovskej únii v rokoch 1648 - 1654 s cieľom vytvoriť nezávislý štát kozákov. Napokon podpísal s Cárskym Ruskom dohodu, ktorá viedla k strate ukrajinskej nezávislosti.

</doc>
<doc id="202342" title="Javier Bardem" url="https://sk.wikipedia.org/wiki?curid=202342">
Javier Bardem

Javier Ángel Encinas Bardem (* 1. marec 1969, Las Palmas, Španielsko) je španielsky herec.
Životopis.
Starí rodičia Matilde Muñoz Sampedro a Rafael Bardem boli herci, matka Pilar Bardem je rovnako herečka ako aj jeho sestra Monica a brat Carlos. Jeho strýko Juan Antonio Bardem je slávny španielsky režisér.
Kým sa stal hercom, hral rugby v španielskom národnom rugbyovom družstve, študoval maliarstvo na Escuela de Artes y Oficios, štúdium však nedokončil.
Ako 11 ročný si zahral malú úlohu v komédii "El Poderoso influjo de la luna", o desať rokov neskôr hral vo filme "Las edades de Lulú" katalánskeho režiséra Lunu.
Roku 1997 ho obsadil Pedro Almodóvar do úlohy policajta Dávida v dráme "Na dno vášne". Za stvárnenie homosexuálneho kubánskeho básnika Reinalda Arenasa vo filme "Kým sa zotmie" (2000) režiséra Juliana Schnabela bol nominovaný na Oscara ako prvý španielsky herec. V roku 2006 si zahral výraznú postavu inkvizítora Lorenza vo filme Miloša Formana "Goyove prízraky". 
V roku 2008 získal Oscara za vedľajšiu úlohu vo filme bratov Coenovcov "Táto krajina nie je pre starých" (profesionálny zabijak Anton Chigurh).

</doc>
<doc id="202405" title="Komagatake" url="https://sk.wikipedia.org/wiki?curid=202405">
Komagatake

Komagatake je stratovulkán, nachádzajúci sa na juhu japonského ostrova Hokkaidó, na polostrove Óšima. Je to jeden z najaktívnejších vulkánov tohto ostrova. Sopka má prevažne andezitovú stavbu, jej vek sa datuje na pleistocén. Súčasný tvar je výsledkom masívnej deštrukcie vulkanickej stavby, ktorá nastala počas plínijskej erupcie v roku 1640.
Masívne bloky pyroklastického materiálu, pochádzajúceho z tejto erupcie, sú deponované v okolí základne sopky, menšie a mobilnejšie častice boli zanesené do blízkeho mora, kde vyvolali prívalové vlny cunami a ľahké častice (popol a prach) sa dajú nájsť až v centrálnej časti Honšú. Celkový objem uvoľneného pyroklastického materiálu bol približne 3,6 . 108 m3, čo predstavuje jednu z najväčších erupcií v Japonsku. Neskoršie erucie (plínijské erupcie z rokov 1694, 1856 a 1929 a viacero menších erupcií) už nedosiahli parametre tej z roku 1640.

</doc>
<doc id="202433" title="Kuttara" url="https://sk.wikipedia.org/wiki?curid=202433">
Kuttara

Kuttara je v súčasnosti neaktívny vulkanický komplex, pozostávajúci z niekoľkých stratovulkánov, troskových kužeľov, lávových dómov a kaldery, nachádzajúci sa na ostrove Hokkaidó blízko pacifického pobrežia, juhovýchodne od kaldery Toja. V stavbe komplexu prevládajú andezity a bazalty.
Komplex sa vyvinul v piatich etapách, prvá sa odohrala pred 60 000 rokmi. Explozívna erupcia štvrtej fázy pred 40 000 rokmi vyprodukovala veľký objem dacitovej pemzy a dala za vznik 3 km širokej kaldere. Neskoršie erupcie vyprodukovali niekoľko lávových prúdov na severnom okraji komplexu. Na západnom okraji komplexu vznikli začiatkom holocénu dva krátery a masívny dacitový lávový dóm. Posledná väčšia fáza sa odohrala v 17. storočí. V súčasnosti sa v okolí komplexu nachádzajú početné horúce pramene, fumaroly a gejzíry.

</doc>
<doc id="202440" title="Rad Lenina" url="https://sk.wikipedia.org/wiki?curid=202440">
Rad Lenina

Leninov rad alebo Rad Lenina (), pomenovaný podľa vodcu Veľkej októbrovej socialistickej revolúcie Lenina, bol najvyšším sovietskym vyznamenaním. Bol zriadený 6. apríla 1930 a automaticky ho získavali nositelia vyznamenania Hrdina Sovietskeho zväzu. V priebehu 2. svetovej vojny bolo udelených vyše 41 000 týchto vyznamenaní, z toho väčšina bola udelená sovietskym vojakom a partizánom. Rad Lenina sa udeľoval:
Rad sa tiež udeľoval mestám, spoločnostiam, fabrikám, regiónom, vojenským jednotkám a lodiam.

</doc>
<doc id="202442" title="Thomas Kenneth Mattingly" url="https://sk.wikipedia.org/wiki?curid=202442">
Thomas Kenneth Mattingly

Thomas Kenneth „Ken“ Mattingly, II (* 17. marec 1936, Chicago, Illinois, USA) je bývalý americký astronaut z programu Apollo a letov s raketoplánom.
Život.
Mladosť a výcvik.
Základnú aj strednú školu vychodil na Floride, potom študoval na Miami Edison High School. Titul leteckého inžiniera získal po ukončení štúdií na Auburn University v roku 1958. Potom sa stal stíhacím námorným letcom na lietadlových lodiach USS Saratoga a USS Franklin D. Roosevelt. Slúžil na nich päť rokov. Potom nasledovalo zaškolenie na testovacieho pilota a v roku 1966 sa dostal do piatej skupiny amerických kozmonautov. V NASA zotrval do roku 1985.
Bol zaradený do hlavnej posádky Apolla 13, ale kvôli rubeole však bol vyradený z posádky, nahradil ho John Swigert, na vesmír musel čakať v plnom výcviku ďalej. Oženil sa a má jedno dieťa.
Lety do vesmíru.
Po prvýkrát vzlietol s posádkou Apolla 16 na cestu k Mesiacu v apríli 1972. Štart z kozmodrómu na myse Canaveral, prelet na obežnú dráhu Mesiaca, jeho kolegovia John Watts Young a Charles Duke pristáli na povrchu, Mattigly krúžil ďalej na jeho obežnej dráhe, po návrate druhov odleteli a pristáli na Zemi v oblasti Tichého oceánu.
Druhý let absolvoval po desaťročnej pauze vyplnenej neustálym výcvikom. Bolo to na palube raketoplánu Columbia so štartom z Floridy v júni 1982. Letel spoločne s kozmonautom Hartsfieldom a bola to expedícia venovaná hlavne požiadavkám armády. Pristáli po 7 dňoch na letisku základne Edwards v Mohavskej púšti štátu Kalifornia.
Po tretíkrát letel v roku 1985 a opäť to bola expedícia vojenská. Na palube raketoplánu Discovery s ním leteli štyria vojaci – Loren Shriver, Ellison Onizuka, James Buchli a Gary Payton a novinári kvôli utajeniu k miestu štartu ani nemali prístup. Jedným z dosiahnutých cieľov bolo vypustenie špionážnej družice Magnum nad Indický oceán. Pristáli na rovnakom mieste, ako v predchádzajúcom lete.
Vo vesmíre bol trikrát, strávil v ňom 21 dní. Po svojom treťom lete z NASA odišiel.
Po letoch.
V roku 1993 bol zamestnaný v Grumman Space Station Program Support Div. v meste Reston a v roku 1994 bol viceprezidentom spoločnosti Martin Marietta Astronautics v Denveri.

</doc>
<doc id="202452" title="Tennessee Williams" url="https://sk.wikipedia.org/wiki?curid=202452">
Tennessee Williams

Tennessee Williams [viljems], vlastným menom Thomas Lanier Williams, (* 26. marec 1911, Columbus, Mississippi, USA – † 25. február 1983, New York, New York) bol americký dramatik, predstaviteľ psychologickej drámy.
Vzdelanie získal na strednej škole v St. Louis, potom študoval žurnalistiku. Nakoniec sa presťahoval do Los Angeles, kde začal používať meno Tennessee Williams. 
V roku 1947 získal Pulitzerovu cenu. 
Dielo.
Vo svojich hrách vychádzal z vlastných skúseností, predovšetkým zo svojho detstva. Pochádzal z juhu, kde v dobe po prvej svetovej vojne platili veľmi puritánske pravidlá.
Hrdinovia jeho hier často unikajú do sveta ilúzií.
Napísal aj značné množstvo jednoaktoviek a poviedok s rovnakými alebo veľmi podobnými námetmi.

</doc>
<doc id="202467" title="Kolomna" url="https://sk.wikipedia.org/wiki?curid=202467">
Kolomna

Kolomna (po rusky "Коломна") je mesto v Rusku. Mesto je postavené na rieke Oka. Má 148 430 obyvateľov (). Nachádza sa od Moskvy.
Dejiny.
Mesto má bohatú históriu, založené bolo v roku 1177. Počas storočí tu vznikol kremeľ (hrad, zámok), nepodobný Moskovskému. V roku 1237 zničil Kolomnu nájazd Mongolov. Od roku 1301 bolo súčasťou Moskovského kniežatstva. Až do veku priemyselnej revolúcie tu bol iba Kremeľ, a až potom sa začalo rozvíjať na moderné mesto. Dodnes sa zachovalo z Kremľa niekoľko veží a dve veľké hradby zo 16. až 17. storočia.
Demografický vývoj.
Demografický vývoj počtu obyvateľov od roku 1897.

</doc>
<doc id="202524" title="Hydrostatický tlak" url="https://sk.wikipedia.org/wiki?curid=202524">
Hydrostatický tlak

Hydrostatický tlak v kvapalinách a plynoch (aerostatický tlak) je tlak spôsobený ich hmotnosťou. V gravitačnom poli zeme pôsobí tiaž silou na vrstvy pod nimi. Gravitačná sila prepočítaná na plochu vyjadruje hydrostatický tlak v danej(hĺbke).
kde
formula_3 je tiažové zrýchlenie (na Zemi .s−2 , no často sa používa zaokrúhlená hodnota 10 )
Na kvapalinu, ktorá sa nachádza v tiažovom poli Zeme, pôsobí tiažová sila. Táto sila má rovnaký vplyv ako ktorákoľvek iná vonkajšia sila pôsobiaca na kvapalinu. Voľný povrch (hladina) kvapaliny sa snaží zaujať takú polohu, aby bol kolmý ku vonkajšej sile, teda k tiažovej sile. Výsledkom je skutočnosť, že voľný povrch (pokojnej) kvapaliny je vždy kolmý k tiažovej sile. Napr. v nádobách je voľná hladina kvapaliny vždy vodorovná, hladiny veľkých vodných plôch (napr. oceánov) sú zakrivené ako povrch Zeme a pod.
Hydrostatickým tlakom "tlačí" kvapalina na telesá do nej ponorené, na steny nádoby v ktorej je umiestnená . Hydrostatický tlak závisí priamo úmerne od "hĺbky" kvapaliny (výške kvapalinového stĺpca), "hustoty" kvapaliny a od "gravitačnej konštanty". Nezáleží teda na množstve (hmotnosti a objeme) kvapaliny.
Hydrostatický tlak pôsobí "všetkými smermi" kvôli rozkladu síl medzi časticami kvapaliny do rôznych smerov.
Obdoba hydrostatického tlaku pôsobiaceho v kvapalinách sa vyskytuje tiež v plynoch, kde sa označuje ako aerostatický tlak.
Matematické vyjadrenie.
Pokiaľ je v nádobe o priereze formula_5 so zvislými stenami kvapalina do výšky formula_6, je objem kvapaliny v nádobe formula_7. Ak je hustota kvapaliny formula_2, je hmotnosť kvapaliny v nádobe formula_9. Tiažová sila pôsobiaca na dno nádoby je formula_10. Tlak pri dne nádoby má teda hodnotu formula_11. 
Hydrostatický tlak v hĺbke formula_6 pod hladinou kvapaliny o hustote formula_13 môžeme zapísť v tvare
hydrostatický tlak v reálnej kvapaline na zemskom povrchu je súčet hydrostatického tlaku kvapaliny a atmosférického tlaku vzduchu
kde ph je hydrostatický tlak kvapaliny a pa je atmosférický tlak
Hydrostatický tlak závisí na hĺbke formula_6 kvapaliny, na hustote kvapaliny formula_2 a na tiažovom zrýchlení formula_18.

</doc>
<doc id="202525" title="Tokači (sopka)" url="https://sk.wikipedia.org/wiki?curid=202525">
Tokači (sopka)

Tokači je aktívny vulkanický komplex, nachádzajúci sa v centrálnej časti Hokkaida. Komplex je tvorený niekoľkými, prevažne andezitovými stratovulkánmi a lávovými dómami, zoradenými v línii severovýchod-juhozápad. Najmladšie prejavy vulkanizmu sú lokalizované na severnom okraji komplexu. V 19. a 20. storočí bolo zaznamenaných približne dvadsať menších freatických erupcií, väčšie sa vyskytli v rokoch 1926 a 1962. Pri erupcii z roku 1926 došlo k čiastočnej deštrukcii západnej steny vulkánu Tokači.

</doc>
<doc id="202548" title="Kutčaro" url="https://sk.wikipedia.org/wiki?curid=202548">
Kutčaro

Kutčaro je kaldera vulkanického pôvodu, nachádzajúca sa v severovýchodnej časti ostrova Hokkaidó. S rozmermi 20 ×  je to najväčšia zo skupiny kaldier, nachádzajúcich sa v tejto časti ostrova. Vznikla približne pred 340 000 rokmi, jej formovanie bolo ukončené pred 30 000 rokmi. V súčasnosti je jej západná časť zaliata vodou, čím vytvára jazero rovnakého mena.
Postkalderový dacitovo-ryolitový lávový komplex "Nakadžima" vytvára ostrov v jazere. Východne od jazera sa nachádza mladý stratovulkán "Atosanupuri" (vek poslednej erupcie 10 000 až 1 000 rokov), v jeho okolí, ako aj na brehoch jazera sa nachádzajú aktívne fumaroly.

</doc>
<doc id="202601" title="Mašu" url="https://sk.wikipedia.org/wiki?curid=202601">
Mašu

Mašu je posledná zo série veľkých vulkanických kaldier, nachádzajúcich sa na severovýchode Hokkaida. Nachádza sa juhovýchodne od kaldery Kutčaro a má priemer asi . V súčasnosti je zaliata vodou, čím vytvára jazero rovnakého mena. V jazere sa nachádza malý ostrovček, ktorý predstavuje vrchol dacitového lávového dómu. Na juhovýchdnom okraji jazera sa nachádza menší andezitový stratovulkán "Kamuinupuri", ktorý sa vyformoval približne pred 4 000 rokmi, s poslednou erupciou v roku 970 (± 100 rokov).

</doc>
<doc id="202608" title="Satumarský mier" url="https://sk.wikipedia.org/wiki?curid=202608">
Satumarský mier

Satumarsky mier (iné názvy: satmarský mier, staršie: "szatmársky mier") bola dohoda o ukončení protihabsburského povstania Františka II. Rákociho uzavretá 1. mája 1711 v Satu Mare medzi hlavným veliteľom rákociovských vojsk grófom S. Károlim a cisárskym generálom P. J. Pálfim.
Mierové rokovania začali už 21. februára 1711 po odchode Františka II. Rákociho Buma za ruským cárom Petrom Veľkým, od ktorého plánoval získať podporu a pomoc v bojoch, a skončili, keď odbojné stavy, vidiac bezvýchodiskovosť zo situácie, získali istotu, že nebudú habsburským dvorom stíhané za odboj a udržia si v monarchii svoje výsady. V deň podpísania mieru súčasne stavovské vojská zložili zbrane.
Satmárskym mierom skončila séria protihabsburských stavovských povstaní. Uhorská šľachta si mierom obhájila svoje výsady a Habsburgovci posilnili svoje výsostné postavenie na uhorskom tróne.

</doc>
<doc id="202622" title="Panelák (seriál)" url="https://sk.wikipedia.org/wiki?curid=202622">
Panelák (seriál)

Panelák je slovenský televízny seriál, ktorý vysielala TV JOJ. Pôvodne sa vysielal od 18. februára 2008 ako denný seriál až do 17. júna 2015, kedy bola odvysielaná finálna epizóda 15. série. Neskôr v roku 2017 po dlhšej odmlke vrátil seriál s novou 16.sériou, ktorá sa vysielala od 29. marca 2017 do 30. augusta 2017.
Prvá séria Paneláku sa vysielala aj na českej stanici Prima TV každý pracovný deň o cca 09:00. Seriál vyrábala spoločnosť Továreň 5/7/11. Panelák voľne nadväzuje na v danom čase úspešný slovenský seriál Susedia (2006 – 2007) vysielaný TV Markíza, z ktorého prešli viacerí tvorcovia na čele s duom Andy Kraus ako autor námetu a Viktória Ráková ako predstaviteľka ústrednej postavy prvých epizód. Tá bola hlavnou postavou prvých 93 častí. Význam Rákovej postavy bol následne znížený vzhľadom na rozbiehajúci sa projekt sitkomu Kutyil s.r.o., kde stvárňovala spolu s Krausom ústredné postavy. Po odchode Rákovej sa kľúčovou postavou seriálu stala Ivana Schwarzová, ktorú stvárňuje Diana Mórová.
Dňa 4. marca 2015 televízia oznámila, že seriál po 7 rokoch vysielania končí, a 15. séria je poslednou.
Rok a pol po ukončení seriálu 29. októbra 2016 Televízia JOJ oficiálne oznámila, že opäť začala s jeho výrobou, a v roku 2017, teda na 15. výročie televízie, sa Panelák znovu vráti na obrazovky.
Podľa informácii televízie sa na obrazovky vráti úspešná herečka Hana Gregorová, ktorá stvárňovala pani Jarmilku. Avšak po smrti herca Juraja Slezáčka sa pochopiteľne na obrazovkách neobjaví rodina Blichárovcov.
Dňa 20. apríla televízia oznámila, že do seriálu sa vracia aj postava Alexandra Bártu, teda Milan Kordiak.
Aktuálne odvysielaná 16. séria seriálu je definitívne posledná.
Hosťujúci herci.
V seriáli sa objavilo viacero domácich ako aj medzinárodne známych osobností. Epizódne postavy si v Paneláku zahrali speváčka Anastacia, tenistka Daniela Hantuchová, hokejisti Marek Uram ako taxikár a Sasu Hovi alebo členovia spevokolu Alexandrovci. TV Joj používa Panelák aj na prezentáciu svojich televíznych tvárí. Takto sa v seriáli objavili aj Celeste Buckingham, speváčka a porotkyňa X-Factoru, moderátor Sajfa, producent a manažér Jaroslav Slávik, účastník súťaže Česko Slovensko má talent Marián Zázrivý, šéfkuchár Jaro Žídek alebo regionálna redaktorka spravodajstva Ruslana Kurilcová. Skupina Desmod, ktorá naspievala titulnú pieseň seriálu, sa tiež objavila v seriáli. Väčšinou hosťujúce osobnosti predstavovali samých seba. Medzi výnimky patrí Martin Pyco Rausch, ktorý si zahral Imrovho Ičiho. Imrových rodičov, ktorí sa objavili vo viacerých dieloch, stvárnili Marta Sládečková a Janko Lehotský. V jednom dieli si zahrala i Sisa Sklovská, ktorá si zahrala ako náhradníčka upratovačky Kvetky. Vo viac ako jednom pokračovaní seriálu si tiež zahrali Marek Vašut, Lucie Vondráčková, Zuzana Smatanová, Zdena Studenková ako Imrova svokra, panelákový manželský Peter Kočiš a Jana Kolesárová. Špeciálny rozmer pre hosťujúce hviezdy vznikol po vytvorení eventovej agentúry, ktorú viedli Švehlová spolu s kolegyňami z psychologickej poradne Alicou a Julkou. Takto sa stretli s hviezdami ako Richard Müller alebo superstarista Thomas Puskailer alebo spevák a herec Rastislav Rogel. Neskôr sa však zase vrátili do sanatória. Richard Müller tiež hral stavebného šéfa robotníkov Imrého a Gejzu. V obnovenej šestnástej sérii sa objavil Peter Marcin. Peter Modrovský si zahral opravára.

</doc>
<doc id="202631" title="Samo Chalupka" url="https://sk.wikipedia.org/wiki?curid=202631">
Samo Chalupka

Samo Chalupka (* 27. február 1812, Horná Lehota – † 19. máj 1883, Horná Lehota) bol slovenský romantický básnik a evanjelický kňaz, mladší brat Jána Chalupku. 
Životopis.
Narodil sa v rodine evanjelického farára Adama Chalupku a Anny Fruniovej. Vzdelanie získaval u otca, neskôr navštevoval gymnázium v Gemeri a od roku 1822 študoval na lýceu v Kežmarku. Od roku 1824 študoval v Rožňave, od roku 1827 na bratislavskom lýceu filozofiu a teológiu, kde v 1829 patril k iniciátorom vzniku Spoločnosti českoslovanskej, neskoršieho ohniska štúrovcov. Chalupka pôsobil spočiatku ako knihovník, neskôr sa stal podpredsedom tejto spoločnosti. Členovia spoločnosti sa nevenovali len literatúre, ale zaujímali sa i o dejiny, osud národov a ich zápas za slobodu. Preto sa po vypuknutí povstania poľskej šľachty v roku 1830 vydal do Poľska ako dobrovoľník a v nasledujúcom roku bol zranený v bojoch pri Haliči. Po uzdravení pôsobil najprv ako vychovávateľ v Demänovej, no už v roku 1833 pokračoval v štúdiu na evanjelickej teologickej fakulte vo Viedni. V roku 1834 pôsobil ako evanjelický kaplán v Chyžnom, 1836 farár v Gemerských Tepliciach a po otcovej smrti v roku 1840 zaujal jeho miesto v rodnej Hornej Lehote, kde pôsobil až do svojej smrti.
Od mladosti sa angažoval v slovenskom národnom hnutí; 1837 člen tajného 
mladoslov. spolku Vzájomnosť, 1844 štúrovského spolku Tatrín, 1861 spolutvorca Memoranda národa slovenského a 1863 spoluzakladateľ Matice slovenskej. Jeho básnická dikcia zásadne ovplyvnila ďalšie smerovanie slovenskej poézie na báze ľudovej piesne, balady a historickej epiky, ale aj v oblasti používania literárneho jazyka, ako jeden z prvých tvoril v stredoslovenčine. Zaradil sa k hlavným reprezentantom romantizmu, v ňom rozvinul najmä ľudový jánošíkovský, ale aj protiturecký motív. V historickom speve "Mor ho!" zobrazil hrdinský odpor Slovákov v boji proti Rimanom, ktorý sa často aktualizoval v našich dejinách počas boja za národ.
Debutové básne mu vyšli v almanachu Plody v roku 1836. V jeho dielach sa objavuje zobrazovanie slovenskej prírody, Slovenska a jeho krajov, ale tiež jeho vlastenectvo, vernosť rodnej krajine a ľudu a uvedomenie si neslobodného postavenia jeho krajanov. Vo svojej tvorbe však, podobne ako napr. Ján Botto, využíval ľudové piesne a slovenskú ľudovú poéziu všeobecne. V 40. rokoch 19. storočia sa pridal k hnutiu Ľudovíta Štúra, no trval na väčšom uznaní nárečia svojho kraja, v čom ostal celé roky neústupný, aj keď už bola uzákonená nová slovenská gramatika a pravopis (svedčí o tom i jeho jediná básnická zbierka "Spevy"). Písal vlastenecké básne, lyrické básne, básne angažované za politický program národného oslobodenia, ale tiež je i tvorcom historickej epiky a historického spevu. Jeho lyrika aj historická epika je zhrnutá v zbierke "Spevy" z roku 1868. Tá je inšpirovaná ľudovou piesňou a preniká ňou pátos boja za národné oslobodenie.
Venoval sa aj tvorbe duchovnej poézie a ľudovýchovnej spisbe (náboženskými piesňami prispel do Zpěvníka evanjelického, 1842) . Zbieral aj básne keď chodil po dedinách Slovenských.

</doc>
<doc id="202651" title="Anton Habovštiak" url="https://sk.wikipedia.org/wiki?curid=202651">
Anton Habovštiak

PhDr. Anton Habovštiak, CSc. (* 24. september 1924, Krivá – † 14. apríl 2004, Bratislava) bol slovenský jazykovedec, etnograf, spisovateľ, publicista a zberateľ ľudovej slovesnosti.
Zo života.
Narodil sa na Orave v roľníckej rodine. Navštevoval Gymnázium v Trstenej a v Dolnom Kubíne a v rokoch 1946 – 1951 filozofickú fakultu Slovenskej univerzity v Bratislave. 
Po ukončení štúdia na fakulte pracoval do roku 1994 v Jazykovednom ústave Ľudovíta Štúra SAV. Zaoberal sa dialektológiou slovenského jazyka a pracoval na medzinárodnom všeslovanskom jazykovom atlase. Spracoval najmä oravské nárečia a nárečia Gemeru. 
Základné prvky slovenských nárečí zhodnotil v práci "Atlas slovenského jazyka". Práca má mimoriadny význam, pretože poukazuje na pôvod slovenského jazyka vôbec a na základe slovotvorných prejavoch považuje západné Slovensko za najstaršie slovanské osídlenie. 
Anton Habovštiak veľmi horlil za zachovanie nárečových prvkov v spisovnej slovenčine, do čoho veľmi nabádal spisovateľov, novinárov i publicistov. Poukazoval na to, že ide o obrovské národné bohatstvo vytvorené po stáročia našimi ľuďmi. 
Jeho veľmi rozsiahla a dôkladná práca sú "Oravské nárečia", kde aj tieto delí na dolnooravské, stredooravské a hornooravské. Materiál, ktorý sa v prácach nachádza sám osobne zozbieral. Sú tu aj veľmi cenné autentické nárečové ukážky z jednotlivých oblastí ale aj dedín od miestnych rozprávačov. Tie využil ešte v ďalšej svojej práci "Oravci o svojej minulosti", kde sa nachádzajú zvyky, obyčaje, veršovanky a texty pri rôznych príležitostiach i v ročných obdobiach. 
Osobitnou oblasťou jeho odbornej práce bolo pôsobenie v medzinárodnom komitéte pre všeslovanský jazykový atlas. Tejto činnosti sa venoval viac ako 30 rokov. Bol stálym zástupcom Slovenska v tejto inštitúcii, ktorá zahrňovala odborníkov zo všetkých slovanských krajín a rečových skupín. Výsledkom bola ucelená práca aká nemá v doterajších dejinách slovanstva obdobu. Počas jazykovedného výskumu a návštev jednotlivých dedín a miest v stykoch s roľníkmi, pastiermi, drevorubačmi, pltníkmi a remeselníkmi zachytil stovky najrôznejších povestí, rozprávok aj mýtov, ktoré spracoval v osobitných zbierkach nielen z Oravy, ale aj z celého Slovenska v desiatkach kníh.
Ako prvá mu vyšla v roku 1963 zbierka: "Pastierik a zbojníci". Nasledovali desiatky zbierok, z ktorých je hodné spomenúť aspoň: "Poklad nad všetky poklady", "O kaštieli v šírom poli", "Tri píšťalôčky", "Kukučkine slzy", "Zakliate ovečky pod Rozsutcom" a iné. Osobitnú časť jeho diela tvoria eseje z konkrétneho života a romány. Takými sú: "Dni sviatočné a všedné", "Oravské chodníčky", "Kráľ nad kráľmi sa narodil" a podobne. Mnohé z nich boli publikované v dennej tlači. Mimoriadny význam má román "Plátenícka pieseň" zo života oravských plátenníkov z hornej Oravy. Novely a poviedky zo života oravského i slovenského človeka spracoval v zbierkach: "Volanie domova", "Aj také sú božie cesty", "Mať moja, mať moja" a podobne. Anton Habovštiak zomrel 14. apríla 2004 v Bratislave.
Manželka Katarína Habovštiaková napísala autobiografické dielo "Môj život s Antonom Habovštiakom" (2009) v ktorom sumarizuje manželovu prácu a životné osudy.

</doc>
<doc id="202654" title="Keira Knightleyová" url="https://sk.wikipedia.org/wiki?curid=202654">
Keira Knightleyová

Keira Christina Knightley (IPA: /ˌkɪərəˈnaɪtlɪ/; * 26. marec 1985, Londýn, Spojené kráľovstvo) je anglická filmová a televízna herečka, nominovaná na Zlatý glóbus, Cenu BAFTA a Oscara. Je považovaná za jednu z najkrajších žien celého sveta.
Svoju kariéru začala v mladom veku a k medzinárodnej prominencii sa pridala v roku 2003 po tom, čo si zahrala vo filmoch "Blafuj ako Beckham" a "". Knightley sa stala významnou hlavnou herečkou, keď sa objavila v niektorých hollywoodskych filmoch a bola nominovaná na Oscara za svoju rolu Elizabeth Bennetovej vo filmovej adaptácii románu Jane Austenovej "Pýcha a predsudok".

</doc>
<doc id="202659" title="Jan Masaryk" url="https://sk.wikipedia.org/wiki?curid=202659">
Jan Masaryk

Jan Garrigue Masaryk (* 14. september 1886, Praha – † 10. marec 1948, Praha) bol český diplomat a politik, minister zahraničných vecí Československej republiky v rokoch 19401948. Bol syn prvého česko-slovenského prezidenta Tomáša Garrigue Masaryka.
Bol okrem iného aj veľvyslanec Česko-Slovenska v Londýne (19251938), minister zahraničných vecí Benešovej exilovej vlády a nakoniec aj minister zahraničných vecí vo vláde Klementa Gottwalda. Vo februári 1948 odmietol podať demisiu spolu s ostatnými demokratickými ministrami.
Rakúsko-Uhorsko.
Navštevoval školy v Prahe, Akademické gymnázium (maturoval v roku 1906) a v USA (1907–13). V roku 1913 sa vrátil do Čiech. Počas prvej svetovej vojny nastúpil vojenskú službu v rakúsko-uhorskej armáde (1915–18 v tyle uhorského pluku na poľskom fronte, bol povýšený na dôstojníka a vyznamenaný medailou za statočnosť). Jeho rodina (matka, sestra Alice, brat Herbert) počas vojny trpela, pre zahraničné aktivity ocka profesora T. G. Masaryka, ktorý bol s dcérou Olgou v exile.
ČSR.
Po skončení vojny sa stal diplomatom v novovzniknutej republike, v rokoch 1919–22 chargé d'affaires vo Washingtone. V rokoch 1920–25 bol osobným tajomníkom Edvarda Beneša, vtedajšieho ministra zahraničných vecí ČSR.
Londýn, USA.
V roku 1925 sa stal vyslancom v Londýne. V septembri 1938 po Mníchovskej dohode a okupácii Sudet na túto funkciu rezignoval a zostal v Londýne. V roku 1940 sa stal ministrom zahraničia Benešovej exilovej vlády.
Pokračoval vo verejných vystúpeniach a prednáškach, najmä v Anglicku a USA, o nutnosti systému kolektívnej bezpečnosti, nebezpečenstve nacizmu a medzinárodnom postavení Česko-Slovenska počas vojny a po nej. Podobne ako i ďalší prominentní exulanti spolupracoval s českým vysielaním BBC „Volá Londýn“. V roku 1942 získal doktorát práv (LL.D.) na Bates College v Lewistone v americkom štáte Maine.
V Spojenom kráľovstve mal k dispozícii londýnsky apartmán na 58 Westminster Gardens, ale často prebýval aj v Buckinghamshire vo Wingrave, v rezidencii členov a zamestnancov Benešovej vlády, alebo u Benešovcov v ich rezidencii v Aston Abbotts.
Povojnová ČSR.
V roku 1945, 26. júna, v San Francisku za ČSR podpísal Chartu Organizácie spojených národov. Podieľal sa aktívne i na formulácii Medzinárodného paktu o ľudských právach.
V roku 1946 viedol ako minister česko-slovenskú delegáciu na Parížskej mierovej konferencii, konanej od júla do októbra. V auguste 1946 sa stal prvým predsedom vtedy práve v Luxembursku založenej Svetovej federácie združenia pre Spojené národy "(World Federation of United Nations Associations, WFUNA)".
Masaryk zostal ministrom zahraničia i v povojnovej vláde, po voľbách v roku 1946 komunistami dominujúcom Národnom fronte. Snažil sa o udržanie priateľstva so ZSSR, z tej doby pochádza i jeho – z dnešného hľadiska servilná – oslavná reč maršalovi Stalinovi. No súčasne bol pobúrený sovietskymi mocenskými ambíciami – ako bolo aj sovietske veto proti účasti Česko-Slovenska na Marshallovom pláne.
Osobný život.
V roku 1925 sa Jan Masaryk oženil s Frances Craneovou, dcérou Charlesa Cranea, významného zástancu česko-slovenskej samostatnosti. Bezdetné manželstvo skončilo za päť rokov. Masaryk sa dlho stýkal s Američankou Marciou Davenportovou. Po odchode do exilu sa mali vziať v Londýne, kam za ňou mal odcestovať.
Február 1948 a smrť.
Počas februárovej krízy odmietol rezignovať spolu s ostatnými nekomunistickými členmi Gottwaldovej vlády. Navonok vystupoval konštruktívne, predniesol i niekoľko provládnych vyhlásení. V súkromí ale rezignoval a premýšľal nad odchodom do ďalšieho exilu. 
10. marca ho objavili mŕtveho pod oblokom svojho bytu. Jeho smrť je dodnes záhada. Sú tri teórie: podľa jednej išlo o vraždu (Masaryka z okna jednoducho vyhodili), podľa druhej o samovraždu (Masaryk z okna sám vyskočil) a podľa tretej verzie sa Masaryk pokúšal po rímse utiecť zo svojho bytu (kde sa v tej chvíli pohybovali votrelci) a z rímsy spadol.
Policajné vyšetrovanie sa skončilo v roku 2004 a došlo k záveru, že išlo o vraždu. To je v súlade s presvedčením verejnosti aj viacerých historikov, že Jana Masaryka zavraždili komunisti, aby im neprekážal v novej vláde. Tiež sa v Moskve v júli 1947, ako jediný postavil Stalinovi na odpor (pri rokovaniach o Marshallovom pláne), čo by už samotné postačovalo na jeho „zlikvidovanie“.

</doc>
<doc id="202688" title="Štefan II. (Uhorsko)" url="https://sk.wikipedia.org/wiki?curid=202688">
Štefan II. (Uhorsko)

Štefan II. (* 1101 – † 1. marec 1131) bol uhorským kráľom v rokoch 11161131, z rodu Arpádovcov. Korunovaný za uhorského kráľa bol už v roku 1105.
Rodina.
Rodičia:
Súrodenci:
Manželka:
Začiatok vlády.
Začiatkom vlády sa Štefan II. ocitol v ťažkej situácii, keďže ešte koncom vlády jeho otca Uhorsku hrozilo obkľúčenie od Benátok (ktoré sa chystali ovládnuť celé jadranské pobrežie), Byzancie a Svätej ríše rímskej. Preto sa pokúsil nadviazať spojenectvo s českým kniežaťom Vladislavom I. Ich stretnutie na jar roku 1116 sa skončilo roztržkou a Vladislav porazil uhorské vojsko na rieke Olšava. V tom istom roku stratil dalmátske mestá a ostrovy v prospech Benátok, s ktorými podpísal mierovú zmluvu zaručujúcu prímerie do roku 1123. Roku 1118 sa Štefan zapojil do vnútorných problémov Kyjevskej Rusi, medzi Vladimírom II. Monomachom a jeho zaťom Jaroslavom, na strane Jaroslava. Chcel podniknúť aj vojenskú výpravu, ale pod hrozbou šľachty, že si zvolia nového kráľa, sa tak nestalo. Po vypršaní prímeria s Benátkami roku 1123 Štefan zaútočil na Dalmáciu a získal väčšinu miest stratených v roku 1118. Benátska flotila tieto mestá znovuzískala v roku 1125. 
Koniec Vlády.
Proti Štefanovi bolo zorganizované aj sprisahanie pod vedením jeho oslepeného strýka Álmoša. Bolo však včas odhalené a Álmoš ušiel do Byzancie, kde ho prijal cisár Ján II. Komnénos. Štefan sa preto rozhodol v roku 1127 podniknúť do Byzancie trestnú vojenskú výpravu, pri ktorej nakrátko obsadil Belehrad, Braničevo, Niš a Sofiu. V nasledujúcom roku sa však cisár pomstil a porazil uhorské vojsko na dolnom Dunaji odnášajúc si množstvo koristi. Na posilnenie svojho postavenia kráľ uzavrel spojenectvo s kmeňom Pečenhov, proti čomu sa postavila uhorská šľachta. Koncom vlády podnikol ešte zopár výprav do Byzantskej ríše v spojenectve so Srbmi a Čechmi, ktoré sa však skončili neúspešne. Zomrel po ťažkej chorobe 1. marca 1131. Po jeho smrti vypukli spory o trón medzi synom Álmoša Belom, Kolomanovým synom z druhého manželstva Borisom a Štefanovým synovcom Saulom, z ktorých napokon víťazne vzišiel Belo ako Belo II. 

</doc>
<doc id="202704" title="Pink" url="https://sk.wikipedia.org/wiki?curid=202704">
Pink

Alecia Beth Moore (* 8. september 1979, Doylestown, Pensylvánia, USA), známa pod umeleckým menom Pink (štylizované ako P!nk), je americká speváčka a skladateľka. Pôvodne bola členkou dievčenskej skupiny Choice. V roku 1995 vydavateľstvo LaFace Records uvidelo v Pink potenciál a ponúklo jej zmluvu na sólové nahrávanie. Jej debutový štúdiový album "Can't Take Me Home" (2000), ktorý bol ovplyvnený R&amp;B, získal v USA dvojitú platinu a vyšli z neho dva single umiestnené v "Billboard" Hot 100: „There You Go“ a „Most Girls“. Ďalšie uznanie získala singlom „Lady Marmalade“ zo soundtracku k filmu "Moulin Rouge!," ktorý sa dostal na prvé miesto v mnohých rebríčkoch po celom svete. Svojím druhým štúdiovým albumom "Missundaztood" (2001) sa zamerala na pop rock. Z tohto albumu sa predalo viac ako 13 miliónov kópií po celom svete a single „Get the Party Started“, „Don't Let Me Get Me“ a „Just Like a Pill“ sa stali medzinárodnými hitmi.
Tretí štúdiový album "Try This" (2003) predal podstatne menej kópií ako jej predchádzajúca tvorba, no získala zaň cenu Grammy za najlepší ženský spevácky rockový výkon. Na vrchol rekordných hitparád sa vrátila so svojím štvrtým a piatym štúdiovým albumom "I'm Not Dead" (2006) a "Funhouse" (2008), ktoré priniesli top 10 piesne „Who Knew“ a „U + Ur Hand“, rovnako ako singel číslo jeden, „So What“. Šiesty štúdiový album "The Truth About Love" (2012), bol jej prvým albumom číslo jeden v albumovom rebríčku "Billboard" 200. Vyšiel z neho speváčkin štvrtý americký singel číslo 1, „Just Give Me a Reason“. V roku 2014 Pink nahrala kolaboračný album "Rose Ave" s kanadským hudobníkom Dallasom Greenom ako folkové duo s názvom You+Me. Jej ďalšie štúdiové albumy, "Beautiful Trauma" (2017) a "Hurts 2B Human" (2019), debutovali na vrchole hitparády "Billboard" 200, pričom "Beautiful Trauma" sa stala tretím najpredávanejším albumom roku na svete.
Pink, ktorá je známa svojím výrazným chrapľavým hlasom a akrobatickou prezentáciou na pódiu, predala po celom svete viac ako 90 miliónov nahrávok, čo z nej robí jednu z najpredávanejších hudobných umelkýň na svete. Medzi jej kariérne ocenenia patria tri ceny Grammy, dve ceny Brit, cena Daytime Emmy a sedem cien MTV Video Music Awards vrátane ceny Michael Jackson Video Vanguard Award. V roku 2009 "Billboard" označil Pink za interpretku popových piesní desaťročia. Pink bola po Madonne tiež druhou najhranejšou ženskou sólovou umelkyňou vo Veľkej Británii počas 1. dekády 21. storočia. VH1 ju zaradil na desiate miesto v zozname 100 najväčších žien v hudbe, zatiaľ čo "Billboard" jej v roku 2013 udelil cenu Žena roka. Na 63. ročníku BMI Pop Awards získala Cenu prezidenta BMI za „jej vynikajúci úspech v písaní piesní a na globálny dopad na popkultúru a zábavný priemysel.“

</doc>
<doc id="202728" title="Carcass" url="https://sk.wikipedia.org/wiki?curid=202728">
Carcass

Carcass je britská kapela z Liverpoolu, ktorú založil gitarista Napalm Death, Bill Steer s bubeníkom Kenom Owenom v roku 1985. V roku 1987 sa k týmto dvom pridal basgitarista a spevák Jeff Walker, bývalý člen Electro Hippies. Carcass je dodnes veľmi vplyvná formácia vo svete grindcore a death metalu. Kapela sa rozpadla v roku 1995, opätovne sa však spojila v roku 2008.
Začiatky.
Prvý album Carcassu, Reek of Putrefaction, bol veľmi podobný Steerovej práci s Napalm Death, ale aj napriek jeho zlej produkcii sa zapáčil legende Rádia 1, Johnovi Steelovi. Vďaka jeho záujmu sa Carcass zúčastnil tzv. "Peel Sessions" v roku 1989, kde prvýkrát predviedol nový materiál pre svoj druhý album.
Medzi vydaním prvého a druhého albumu bubeník Ken Owen trochu obmenil svoju zostavu, čo umožnilo bicím viac vniknúť do samotného procesu skladania. To bol dôvod, prečo gitarista Bill Steer začal brať tento projekt vážne a skončil s kapelou Napalm Death aby sa mohol Carcassu venovať naplno.
Ďalšie albumy.
Symphonies of Sickness
Necroticism - Descanting the Insalubrious
Tools of the Trade
Heartwork.
Štvrtý album, Heartwork, ktorý vyšiel v 1993, je radikálnou zmenou v štýle Carcassu. Mnohí dovtedajší fanúšikovia ho odmietajú, na druhej strane existuje ešte väčšie množstvo ľudí, ktorých práve tento album k metalu pritiahol. Metal nikdy predtým nebol taký melodický, taký prístupný pre ostatných ľudí. Obsahuje množstvo jednoduchých riffov, rýchle sóla a konečne aj dobrú produkciu. Tento album je považovaný za technicky najvyspelejší album Carcassu. Po tomto albume podpísala kapela kontrakt s vydavateľstvom Columbia Records.
Rozpad.
V roku 1994, keď bolo pripravených 17 pesničiek pre ďalší, prišli náhle problémy s vydavateľstvom. Výsledkom bol nový album, Swansong, ktorý však obsahoval len 12 z týchto pesničiek. Album dostal kritiku za snahu akéhosi napodobnenia thrash metalu z konca 80. rokov. 
Potom začali členovia kapely spolupracovať s inými hudobníkmi (Björk), čo viedlo až k odchodu Steera v roku 1996.
V októbri 1996 vyšla kompilácia Wake Up And Smell The… Carcass, na ktorej bolo aj 5 nevydaných nahrávok, ktoré mali byť už na albume Swansong.
Znovuzrodenie.
V júni 2006 v interview pripustil Walker, že Carcass by sa znova mohol dať dohromady, tentoraz však bez bubeníka Kena Owena, ktorý medzitým prekonal ťažké zdravotné problémy, spôsobené krvácaním do mozgu a nebol viac schopný hry na bicie. Jeff Walker, Bill Steer a Michael Amott tak zavolali Daniela Erlandssona, ktorý mal Owena nahradiť. Od konca roka 2007 Carcass odohral koncerty na niekoľkých festivaloch.

</doc>
<doc id="202732" title="Sára Salkaháziová" url="https://sk.wikipedia.org/wiki?curid=202732">
Sára Salkaháziová

Blahoslavená Sára Salkaházi (do roku 1942 "Sára Schalkház", * 11. máj 1899, Košice – † 27. december 1944, Budapešť) bola rehoľníčka maďarskej národnosti pôsobiaca na území dnešného Slovenska. Pôsobila pôvodne ako učiteľka a neskôr aj ako novinárka. V roku 1927 vstúpila do rehoľnej Spoločnosti sociálnych sestier v Košiciach, v roku 1937 bola preložená do domovského kláštoru v Budapešti, kde počas druhej svetovej vojny skrývala spolu s ostatnými sestrami Židov. Príslušníci pronacistickej maďarskej strany šípových krížov ju po udaní jednej zo zamestnankýň kláštora dolapili a s niekoľkými Židmi, ktoré sestry ukrývali, zastrelili a telá zvrhli do Dunaja.
Pamätník Jad va-šem ju v roku 1969 vyhlásil za Spravodlivú medzi národmi.
17. septembra 2006 ju katolícka Cirkev vyhlásila za blahoslavenú.

</doc>
<doc id="202801" title="Ostreľovač" url="https://sk.wikipedia.org/wiki?curid=202801">
Ostreľovač

Ostreľovač (-kodikovaný tvar; iné názvy: odstreľovač, snajper – podrobne pozri v kapitole Názov) je vysokovýkonný a trénovaný strelec schopný presne zasiahnuť cieľ na dlhú vzdialenosť jediným výstrelom. Ostreľovači používajú špeciálne ručné strelné zbrane s vysokou presnosťou, dostrelom a funkčnou spoľahlivosťou (pozri odstreľovačská puška) a operujú spravidla sami alebo vo dvojiciach. Dráha strely k cieľu je obvykle niekoľko stoviek metrov, v niektorých prípadoch aj vyše 1 000 metrov.
Názov a etymológia.
Napriek tomu, že slovenské kodifikačné príručky uvádzajú len tvar "ostreľovač", v slovenskej vojenskej terminológii a interných vojenských predpisoch Ministerstva obrany SR sa používa výraz "odstreľovač", čo súvisí s rozdielnym významom slovies "ostreľovať" a "odstreľovať". Ostreľovať znamená "„strieľať na niekoho/niečo (spravidla na hromadný alebo plošný cieľ) nemierenou paľbou a dokonca aj vtedy, keď strelec cieľ nevidí,“" pričom "„odstreľovač "[...]" neostreľuje, ale mierenou streľbou odstreľuje (likviduje, ničí) konkrétne a viditeľné živé nepriateľské ciele.“" Cielená presná paľba zodpovedá ich povereniu, výcviku a výstroji. "Česko-slovenský vojenský slovník" v tejto súvislosti taktiež uvádza termín "odstreľovač", naproti tomu termín "ostreľovanie" je uvedený so spojením "delostrelecké ostreľovanie". Podľa vyjadrenia Jazykovedného ústavu Ľudovíta Štúra SAV: "„Je pravda, že slovo odstreľovač sa na rozdiel od slova ostreľovač v slovenských výkladových slovníkoch (ani starších) neuvádza, čo môže vzbudzovať dojem, že nie je správne. Z jazykového hľadiska sú však v poriadku obidve podoby ostreľovač aj odstreľovač.“"
Termín "snajper" vznikol poslovenčením anglického výrazu "sniper", ktorý je odvodeným podstatným menom (nomen agentis) od slovesa "snipe", ktoré sa zaužívalo medzi britskými vojakmi v Indii v 70. rokoch 18. storočia (dokázateľné prvýkrát použité v roku 1773) ako označenie „streľby z úkrytu“. Význam pochádza od anglického názvu sluky ("snipe"), keďže tieto vtáky boli považované za náročný cieľ pre strelca – uloviť ich dokázali len najpresnejšie strieľajúci poľovníci.
Armáda.
V armádnej terminológii rozlišujeme dva základné typy ostreľovačov:
Polícia.
Ostreľovači sú obvykle súčasťou zásahových jednotiek rôznych bezpečnostných ozbrojených zborov (FBI SWAT, Útvar osobitného určenia, Emergency Task Force a pod.). Pri väčšine zásahov používajú opakovacie pušky, napr. Remington 700 (USA a Kanada), SIG-Sauer 3000 (Slovensko). Policajní ostreľovači bývajú obvykle nasadzovaní až ako posledná možnosť na odvrátenie hroziaceho nebezpečenstva, preto v drvivej väčšine prípadov je ich strela smrteľná. Strieľajú na vyústenie miechy do mozgu, pričom armádni ostreľovači mieria na hruď. Streľba sa vykonáva z menšej vzdialenosti ako u armády, ale s vyššou požiadavkou na presnosť.
Rekordy.
21. júna 2017 bolo oznámené, že „"v priebehu minulého mesiaca"“ bol príslušníkom kanadskej Joint Task Force 2 v Iraku vytvorený nový rekord. Bojovník Daíšu bol zastrelený zo vzdialenosti 3540 metrov. Nemenovaný príslušník použil snajperskú pušku TAC-50.

</doc>
<doc id="202803" title="Chorvátsko-slavónske kráľovstvo" url="https://sk.wikipedia.org/wiki?curid=202803">
Chorvátsko-slavónske kráľovstvo

Chorvátsko-slavónske kráľovstvo (po chorvátsky: "Kraljevina Hrvatska i Slavonija", po maďarsky: "Horvát-Szlavón Királyság", po nemecky: "Königreich Kroatien und Slawonien"), skrátene Chorvátsko-Slavónsko, bolo autonómne kráľovstvo v rámci Rakúsko-Uhorska v rokoch 18681918. Bola to autonómna časť uhorskej časti monarchie (tzv. Zalitavska) a jej územie tvorili časti dnešného Chorvátska a severozápadného Srbska.
Územnosprávne členenie.
Chorvátsko-slavónske kráľovstvo bolo rozdelené na osem žúp (stolíc):

</doc>
<doc id="202849" title="Elektrický rušeň" url="https://sk.wikipedia.org/wiki?curid=202849">
Elektrický rušeň

Elektrický rušeň je rušeň s elektrickým pohonom. Z hľadiska histórie ide o najmodernejší typ rušňov, ktorý predovšetkým na hlavných tratiach úplne vytlačil rušne dieselové a parné. Dôvody sú predovšetkým ekonomické a ekologické, v našich krajinách v povojnových rokoch hrala významnú úlohu tiež snaha o čo najmenšiu závislosť na dovoze ropy. 
V súčasnej dobe existuje celý rad rôznych typov elektrických rušňov, ktoré sa líšia napájacou sústavou, typom elektromotora a reguláciou jeho pohonu, hmotnosťou, výkonom, prevodom (rušne určené pre rýchliky majú menší prevod, ako rušne určené pre nákladné vlaky), prevádzkovými podmienkami a pod.
Napájacia sústava.
Elektrický rušeň (s výnimkou akumulátorových rušňov) potrebuje ku svojej prevádzke prívod elektrickej energie, ktorý je zabezpečovaný pomocou napájacej sústavy. Pretože existuje niekoľko typov napájacích sústav, existujú aj rôzne typy elektrických rušňov, ktoré sa líšia tým, pre aké napájacie sústavy sú konštruované. Existujú aj viacsystémové rušne na prepravu vlakov po tratiach s rôznymi sústavami.
Podľa typu napájacej sústavy rozlišujeme tieto typy rušňov:
Jednosmerný prúd sa ťažko transformuje, preto jednosmerné napájacie sústavy nemávajú veľmi vysoké napätie a najmä pri starších rušňoch je priamo pripojené k trakčnému motoru. Striedavý prúd je naopak možné transformovať veľmi ľahko, preto sa na distribúciu používa vyššie napätie (čo znižuje prenosové straty) a v rušni býva umiestnený transformátor.
Okrem elektrických parametrov napájacej sústavy je tiež dôležitý spôsob odberu trakčnej energie. Najčastejším spôsobom je v súčasnej dobe odber energie z troleja zaveseného nad traťou pomocou pantografového alebo polopantografového zberača, alebo najmä pri podzemných dráhach napájanie pomocou napájacej koľajnice.
Trakčný motor.
Elektrický rušeň využíva ako pohon elektromotor. Ten býva buď jednosmerný (obvykle sériový, u rušňov s pulznou reguláciou s cudzím budením), alebo striedavý – synchrónny alebo asynchrónny elektromotor. Typ motoru nemusí zodpovedať napájacej sústave, lebo elektrická energia môže byť v transformátore rušňa transformovaná do požadovanej formy. Najskôr sa často aj striedavé rušne osadzovali usmerňovačmi a jednosmernými motormi, zatiaľčo dnes sa aj v jednosmerných rušňoch používajú asynchrónne motory s frekvenčným riadením otáčok. 
Regulácia výkonu.
Ďalším dôležitým parametrom je spôsob regulácie výkonu. Pri jednosmerných sústavách je najstarším spôsobom odporová regulácia. Prúd motora je regulovaný postupným vyraďovaním rozbehových odporov zapojených do série s motorom tak, aby nedošlo k preťaženiu motora, poprípade k prekĺznutiu dvojkolesia, a to obvykle až do úplného vyradenia odporov. Výhodou je jednoduchosť konštrukcie, nevýhodou sú vysoké energetické straty pri jazde na odporových stupňoch, nakoľko sa prebytočná energia v odporovej kaskáde mení na odpadové teplo. S rozvojom výkonových polovodičových súčiastok sa začala používať najmä tyristorová regulácia výkonu, ktorá je na rozdiel od odporovej regulácie výkonu efektívnejšia a ekonomicky výhodnejšia. Straty výkonu v polovodičových súčiastkach sú totiž nízke. Nevýhodou je zložitejšia konštrukcia a nutnosť filtrovania parazitných vyšších harmonických kmitočtov.
Rušne určené pre striedavú napájaciu sústavu mávajú obvykle reguláciu výkonu realizovanú prepínaním odbočiek na transformátore. Tým sa mení napätie elektromotora a následne aj jeho výkon, podobne ako pri odporovej regulácii výkonu. Tento spôsob regulácie výkonu je bezstratový, jeho nevýhodou je však obmedzený počet stupňov regulácie daný počtom odbočiek transformátora. Transformátory rušňa sú zariadenia vyžadujúce pravidelnú údržbu a výrazne zvyšujú hmotnosť vozidiel kvôli vysokej hmotnosti ich magnetického obvodu a sprievodného chladiva.
Moderné elektrické rušne používajú asynchrónne motory, ktorých regulácia je realizovaná pomocou polovodičových frekvenčných meničov (za použitia výkonových tyristorov alebo tranzistorov). Meniče, resp. ich vstupné filtre môžu byť pripojené na jednosmernom systéme priamo na trolejové napätie, alebo cez primárny menič na obvod so zníženým napätím, na striedavom systéme sú napájané cez transformátor a riadený usmerňovač umožňujúci aj rekuperáciu. Tento spôsob regulácie je najekonomickejší a asynchrónne motory sú veľmi spoľahlivé a majú lacnejšiu prevádzku, pretože neobsahujú komutátor a kefy (výrazne jednoduchšia je pravidelná údržba). 
Pri moderných rušňoch bývajú trakčné motory uložené priamo v ráme podvozku a na prenos krútiaceho momentu sa používajú kĺbové spojky. Vysokorýchlostné jednotky mávajú najmä z dôvodu zmenšenia momentu zotrvačnosti podvozku motory uložené v skrini vozidla.

</doc>
<doc id="202884" title="Elektrochemický rad napätia kovov" url="https://sk.wikipedia.org/wiki?curid=202884">
Elektrochemický rad napätia kovov

Elektrochemický rad napätia kovov alebo Beketovov rad (podľa Nikolaja Nikolajeviča Beketova) je zoznam kovov, zoradených vzostupne podľa hodnôt ich štandardného elektródového potenciálu (čiže elektródového potenciálu vzťahujúceho sa na vodíkovú elektródu). Na základe týchto hodnôt rozdelil Beketov kovy na ušľachtilé a neušľachtilé (neušľachtilé kovy pri reakciách so zriedenými kyselinami vytláčajú vodík, ušľachtilé kovy nereagujú a vodík nevytláčajú).
Redukovaný rad napätia kovov.
Niektoré kovy, napriek tomu, že stoja v Beketovom rade vľavo od vodíka (teda sú neušľachtilé) sa v roztokoch kyselín nerozpúšťajú, čo je však spôsobené inými faktormi - pasiváciou povrchu vrstvou kyselinám odolných oxidov, príp. iných zlúčenín daného kovu. (napr. titán, ktorý je známy svojou mimoriadnou odolnosťou voči kyselinám, s výnimkou kys. fluorovodíkovej).
Z pozície kovu v Beketovom rade možno získať informáciu o oxidačno-redukčných vlastnostiach daného kovu - čím viac vľavo je postavený určitý kov, tým má lepšiu schopnosť odovzdávať elektróny (redukčné vlastnosti), naopak, prvky na pravej strane majú oxidačné vlastnosti (radi elektróny prijímajú). Zovšeobecnením pravidla o vytláčaní/nevytláčaní vodíka je vytláčanie prvku, stojaceho v Beketovom rade vpravo, prvkom na ľavej strane - napr. vyzrážanie medi z roztoku síranu meďnatého železom.
Reakcie prebiehajúce pri styku železa s ušľachtilejším kovom vo vlhkom prostredí spôsobujú korodovanie železných predmetov. Obdobný typ reakcie beží aj v klasických olovených akumulátoroch - tu však nastáva zmena oxidačného stupňa olova z Pb0 cez Pb2+ až po Pb4+ a naopak. Elektrolytom je zriedená kyselina sírová.

</doc>
<doc id="202903" title="Ján Mucha (1982)" url="https://sk.wikipedia.org/wiki?curid=202903">
Ján Mucha (1982)

Ján Mucha (* 5. december 1982, Belá nad Cirochou) je slovenský futbalový brankár, momentálne voľný hráč. 
Pred príchodom do Legie hrával za slovenské kluby: Slovan Belá nad Cirochou, MŠK Žilina a HFC Humenné a Inter Bratislava. V roku 2005 prestúpil zo Žiliny, kde nedostával dostatok príležitostí do poľského superligového klubu Legia Varšava. V drese Legie Varšava sa presadil na post prvého brankára a pomohol klubu k zisku titulu v lige v roku 2006. 
Podľa poľského denníka "Przegląd Sportowy", mal na konci októbra 2008 hodnotu jeden milión eur. Po skončení sezóny bol jednotkou na pozícii brankára v Jedenástke Ekstraklasy. Tá bola zostavená podľa novinárov na základe známok, ktorú hráči dostávali po každom zápase a zároveň musel daný hráč odohrať minimálne 16 zápasov.
V zime 2010 o neho prejavili záujem viaceré špičkové futbalové kluby. 21. januára 2010 podpísal zmluvu s anglickým klubom Premier League Everton FC. Jarnú časť sezóny 2009/10 odohral ešte v drese Legie, hráčom Evertonu sa stal od 1. júla 2010.
Reprezentácia.
Jeho premiérou v reprezentačnom drese bol 6. február 2008 v zápase proti Maďarsku. V dôležitom víťaznom zápase kvalifikácie na Majstrovstvá sveta 2010 proti vychytal nulu a výrazne tak pomohol mužstvu k prvému miestu v kvalifikačnej skupine. Podľa čitateľov SME bol zvolený za najlepšieho hráča tohto zápasu. Na majstrovstvách sveta 2010 odohral všetky štyri zápasy národného mužstva a výrazne tak pomohol k postupu mužstva do osemfinále.
Reprezentačné zápasy.
"(Stav: 15. november 2009)"
Pozri aj.
Ján Mucha (1978)

</doc>
<doc id="202944" title="Dvojklíčnolistové" url="https://sk.wikipedia.org/wiki?curid=202944">
Dvojklíčnolistové

Dvojklíčnolistové (iné názvy pozri nižšie; lat. "Dicotyledonopsida", "Dicotyledoneae", "Dicotyledones") alebo magnólie (iný názov: magnóliokveté, lat. "Magnoliopsida") je veľký parafyletický taxón (tradične trieda) magnóliorastov. Niekedy sa čisto formálne dvojklíčnolistové klasifikujú ako nadtrieda a magnólie potom ako jediná trieda tohto taxónu. 
Názvy.
Slovenské ekvivalenty vedeckého názvu Dicotyledones (a pod. - pozri vyššie) sú: dvojklíčnolistové, dvojklíčnolistové rastliny, staršie dvojklíčne rastliny , zriedkavo dvojklíčnolisté rastliny. Nesprávny alebo starší názov je: "dvojdeložné (rastliny)". Zastarané názvy sú: "dvojmaternicové rastliny", "dvojklolisté rastliny", "dvoj- a viackeľničné rastliny", "rozrastliny".
Charakteristika.
Dvojklíčnolistové sú vývojovo staršie krytosemenné rastliny. Majú hlavný koreň zväčša vyvinutý, listy s perovitou alebo dlaňovitou žilnatinou, kvety najčastejšie päťpočetné, kvetný obal rozlíšený na kalich a korunu a zárodok s dvoma klíčnymi listami. Väčšina z nich má tiež v sitkoviciach plastidy so škrobovými zrnami. 
Dnes je známych okolo 199 350 druhov týchto rastlín a zahŕňajú 75 % všetkých krytosemenných rastlín. Fosílie prvých pravých dvojklíčnolistových pochádzajú z ranej kriedy (pred 125 miliónmi rokov). 
Systém.
Dvojklíčnolistové sú taxón vyskytujúci sa v tradičných systémoch. Typický príklad je uvedený tu: Cronquistov systém. V Cronquistovom systéme sa dvojklíčnolistové delia na rôzne podtriedy a rady. 
Alternatívny tradičný systém delí dvojklíčnolistové na najvyššej úrovni na dve veľké skupiny (a tie potom ďalej na podtriedy a/alebo rady):
V systéme APG IV sa taxón dvojklíčnolistové už nevyskytuje explicitne, ale implicitne v ňom zodpovedá jednoducho všetkým krytosemenným rastlinám okrem vetvy jednoklíčnolistové rastliny. T.j. v systéme APG IV majú dvojklíčnolistové nasledujúci systém:
Z uvedených taxónov APG IV sú pravé dvojklíčnolistové rastliny to isté ako v tradičnom systéme vyššie dvojklíčnolistové a všetky ostatné uvedené taxóny APG IV zodpovedajú v tradičnom systéme nižším dvojklíčnolistovým.

</doc>
<doc id="202948" title="Maté" url="https://sk.wikipedia.org/wiki?curid=202948">
Maté

Maté je nápoj, ktorý sa pripravuje z listov cezmíny paraguajskej. Nápoj sa pripravuje zaliatím sušených drvených listov horúcou vodou. Má plnú horkú chuť a má povzbudzujúce účinky, podobné ako káva alebo čaj. Tradične sa podáva v tekvičke (v Paraguaji zvyčajne v upravenom volskom rohu) a pije sa pomocou špeciálnej slamky (v španielčine "bombilla", "bomba" po portugalsky). V krajinách svojho pôvodu (Paraguaj, Argentína, Uruguaj, Brazília), je bežné nosenie špeciálnych tašiek, ktoré sa nazývajú "matera" a sú uspôsobené na nosenie uvedenej výbavy a navyše termosky. 
Maté je považované za nápoj priateľstva, tradične sa totiž pije v kruhu priateľov alebo rodiny z jednej tekvičky. Týmto zvykom je známy Paraguaj, Argentína, Uruguaj, Brazília, ale tento zvyk sa dostal aj do Sýrie či Libanonu. V týchto krajinách sa kovová slamka s dierkami, ktorou sa maté pije, nazýva "mussása". Podáva sa pri najrozmanitejších príležitostiach.
Príprava.
Príprava maté sa odlišuje v závislosti od regióna. Vo všeobecnosti sa však nezalieva vriacou vodou, aby nápoj nedostal ostrú horkú chuť. Odporúča sa teplota je 70 - 80 °C. Kvalitné maté by v tom prípade nemalo zhorknúť ani pri dlhom lúhovaní.
Zmes na zálievku má viacero podôb. Môže ísť o čistú nemiešanú drvinu, čistú drvinu upravenú pražením (typický spôsob prípravy v Brazílii), môže ísť o zmes s prísadami. Namiesto horúcej vody môže byť nápoj chladný, čo je spôsob prípravy pochádzajúci z Paraguaja ("tereré"). V niektorých prípadoch sa zvykne dochucovať mliekom alebo cukrom - napríklad vtedy, ak sa maté pripravuje pre deti.
Účinky.
Maté má vďaka vysokému obsahu kofeínu povzbudzujúce účinky. Považuje sa za nápoj s jemnejšími účinkami než má káva. Štúdie, ktorých zatiaľ nie je veľa, ukazujú, že zmes alkaloidov obsiahnutom v maté má iné účinky, než väčšina rastlín, obsahujúca kofeín. Rozdiel je hlavne v tom, že ovplyvňuje tkanivo svalstva, nie centrálny nervový systém. Ukazuje sa, že maté má upokojujúci účinok na hladké svalové tkanivo a stimuluje svalstvo myokardu (srdca), čo zvýšuje pracovný výkon človeka.
Čaj maté dokáže vzhľadom na obsah kofeínu účinne stimulovať organizmus, pričom sa považuje za jednu z najzdravších foriem stimulovania. 
Maté obsahuje aj saponíny, ktoré môžu pôsobiť protizápalovo. Taktiež obsahuje malé množstvo vitamínu C a E.

</doc>
<doc id="202967" title="Zrážková voda" url="https://sk.wikipedia.org/wiki?curid=202967">
Zrážková voda

Zrážková voda môže mať skupenstvo kvapalné (dážď) alebo tuhé (sneh, ľadovec). Prechodom cez vrstvu vzduchu pohlcuje rôzne plynné, kvapalné a tuhé látky, ktoré sa v ovzduší nachádzajú. Môžu to byť látky prírodné (napr. kyslík, oxid uhličitý) alebo priemyselné produkty (napr. oxid siričitý, sulfán). Preto je zloženie zrážkovej vody v priemyselných oblastiach iné (kyslé dažde), ako v čistých prírodných lokalitách. Napriek všetkému je dažďová voda pomerne čistá a môže sa využiť napr. na pranie bielizne alebo polievanie rastlín.

</doc>
<doc id="202983" title="Spolok slovenských spisovateľov" url="https://sk.wikipedia.org/wiki?curid=202983">
Spolok slovenských spisovateľov

Spolok slovenských spisovateľov je občianske združenie s celoštátnou pôsobnosťou, ktorého tradície siahajú do roku 1923 a ktoré reprezentuje vrcholné hodnoty a osobnosti slovenskej literatúry. Spolok slovenských spisovateľov má regionálne štruktúry (odbočky) v Banskej Bystrici, Košiciach, Nitre, Trnave, Žiline a Prešove.
Medzi predsedov a čestných predsedov Spolku slovenských spisovateľov v minulosti patrili osobnosti ako Janko Jesenský, Valentín Beniak, Ján Poničan, Ivan Krasko, Vavro Šrobár, Ladislav Novomeský, Michal Chorváth, Milan Lajčiak, František Hečko, Vojtech Mihálik, Miroslav Válek, Andrej Plávka, Ján Solovič, Ladislav Tažký, Jaroslav Rezník, Ján Tužinský, Milan Ferko, Vincent Šikula, Pavol Janík, Peter Jaroš a Miroslav Bielik.
Významnou historickou udalosťou Spolku slovenských spisovateľov bol Kongres slovenských spisovateľov (1936) v Trenčianskych Tepliciach. Kongres bol založený na zjednocovaní umeleckého frontu bez ohľadu na politickú, konfesionálne, generačná, teritoriálne, štátny alebo národnostnej príslušnosť - na báze šírenie humanistického posolstva národnej literatúry a kultúry a ich otváranie sa svetu. Okrem 53 členov Spolku slovenských spisovateľov sa na ňom zúčastnilo 100 pozvaných hostí. Po roku 1948 bol Spolok slovenských spisovateľov súčasťou Zväzu československých spisovateľov, ako jeho slovenský sekcia, 11. 6. 1969 sa stal samostatnou organizáciou. Vzhľadom k potrebe koordinácie medzinárodnej reprezentácie v oblasti literatúry sa na ustanovujúcom zjazde v Prahe 8. a 9. 12. 1977 opäť založil ZČSS. ZSS tiež vydával niekoľko literárnych časopisov - Slovenské pohľady (1952 - 89), Kultúrny život (1950 - 68), Mladá tvorba (1956 - 70), Meridiány (v angličtine, nemčine a ruštine, 1977 - 89), Literárny týždenník (1988 - 90) a Dotyky (1988 - 90). Mimoriadny zjazd ZSS 7. 12. 1989 v Bratislave viedol k následnému organizačnému rozloženia na báze politických, názorových, generačných, konfesionálnych, žánrových a etnicko-národnostných kritérií. Nástupcom ZSS sa stal obnovený Spolok slovenských spisovateľov. Šesť z niekoľkých postupne vznikajúcich menších autorských zoskupenia sa združilo v Asociácii organizácií spisovateľov Slovenska (AOSS).
Spolok slovenských spisovateľov vydáva dve odborné periodiká: "Literárny týždenník" a časopis pre mladú literatúru a umenie "Dotyky".
Vydavateľstvo Spolku slovenských spisovateľov (VSSS) vydáva ročne asi 30 knižných publikácií pôvodnej i prekladovej tvorby.
V priebehu svojej existencie získalo vydavateľstvo viacero významných ocenení napr"." Cenu Anasoft litera za "Scenár" Etely Farkašovej, Cenu Jána Hollého za najlepší literárny preklad roka (Otakar Kořínek, Nabokovovo dielo "Pamät, prehovor") a ďalšie ceny za diela ako napr. Cena literárného fondu (Anton Hykisch, "Verte cisárovi"), Cena PEN klubu (Jaroslav Klus, "Pseudologia phantastica"), Literárna cena Všeobecnej úverovej banky (Pavol Janík, "Niekto ako boh") a mnoho laureátov Ceny Ivana Krasku.
Vydavateľstvo vydalo diela významných slovenských spisovateľov ako Etela Farkašová, Vojtech Mihálik, Dalimír Hajko, Rudolf Fabry, Rudolf Dilong, Pavol Janík, Miroslav Válek, Laco Novomeský, Ľudo Ondrejov, Leopold Lahola, Gejza Vámoš, Štefan Moravčík, Ladislav Ťažký, Ján Beňo, Anton Hykisch a ďalší. Vydavateľstvo tiež vydáva diela klasikov ako Sofokles, Marcus Aurelius, H. G. Wells, Jean-Jacques Rousseau, Stefan Zweig, Henryk Sienkiewicz, Tommaso Campanella, Aldous Huxley, Francis Bacon, Alexander Sergejevič Puškin, Thomas More, Michel de Montaigne, Thomas Bernhard a Jean Arthur Rimbaud. V rámci edície "Pohľady za horizont" vydali rad diel významných svetových mysliteľov ako Noam Chomsky, Peter Singer, Ulrich Beck, David Schweickart a Fritjof Capra.
Výber vydaných kníh.
Do 2013 (výber).
"Všetky tituly 2015 až 2013"

</doc>
<doc id="202990" title="Jednoklíčnolistové" url="https://sk.wikipedia.org/wiki?curid=202990">
Jednoklíčnolistové

Jednoklíčnolistové (iné názvy pozri nižšie; lat. "Monocotyledonopsida", "Monocotyledoneae", "Monocotyledones") alebo ľalie (iný názov: ľaliokveté, lat. "Liliopsida", "Liliidae") je veľký taxón (tradične trieda) krytosemenných rastlín. 
Majú druhotne redukovanú pôvodnú koreňovú sústavu, ktorá je nahradená adventívnymi koreňmi, a často podzemky, hľuzy, cibule. Kvety sú zvyčajne trojpočetné, kvetný obal nerozlíšený (okvetie) a zárodok s jedným klíčnym listom.
Názvy.
Slovenské ekvivalenty vedeckého názvu Monocotyledones (a pod. – pozri vyššie) sú: jednoklíčnolistové, jednoklíčnolistové rastliny, staršie jednoklíčne rastliny, zriedkavo jednoklíčnolisté rastliny. Nesprávny alebo starší názov je: "jednodeložné (rastliny)". Zastarané názvy sú: "jednomaternicové rastliny", "jednoklolisté rastliny", "jednokeľničné rastliny", "vrastliny".
Charakteristika.
Jednoklíčnolistové rastliny sú jednoročné až trváce byliny, ojedinele liany až stromy. V stonke sú cievne zväzky bez kambia usporiadané v kruhoch v ataktostéle (polycyklickej eustéle). Kvôli neprítomnosti kambia druhotne nehrubnú, len ojedinele pri niektorých drevnatých druhoch dochádza k anomálnemu hrubnutiu stonky. V stonke a listoch sú buď iba cievice alebo tiež aj cievy. Stonka sa rozkonáruje obyčajne len v súkvetí. Hlavný koreň veľmi skoro zaniká a jeho funkciu preberajú adventívne korene (sekundárna homorízia).Listy sú rôzneho tvaru, väčšinou však podlhovasté, s oblúkovitou alebo rovnobežnou žilnatinou, najčastejšie striedavého postavenia. Predpokladá sa, že sú homologické s listovou stopkou iných krytosemenných rastlín. Kvety sú väčšinou aktinomorfné, trojpočetné, s nerozlíšenými kvetnými obalmi.
Systematika.
Systém podľa APG IV:&lt;br&gt;
jednoklíčnolistové rastliny:

</doc>
<doc id="203014" title="Krymská vojna" url="https://sk.wikipedia.org/wiki?curid=203014">
Krymská vojna

Krymská vojna bol ozbrojený konflikt medzi Ruským impériom a koalíciou Osmanskej ríše, Francúzska, Spojeného kráľovstva a Sardínskeho kráľovstva v rokoch 1853 až 1856. Väčšina bojových operácií sa uskutočnila na polostrove Krym, k bojom menšej intenzity došlo aj v oblasti západného Turecka a Čierneho mora.
Krymská vojna je spolu s americkou občianskou vojnou niekedy považovaná za prvú modernú vojnu, počas ktorej technické novinky výrazne ovplyvnili chod bojových operácií.
Príčiny.
Vojnu vyvolal vpád ruských vojsk na územie dnešného Rumunska, Moldavska a Valašska v júli 1853, ktoré v tom čase patrilo Osmanskej ríši. Rusko sa snažilo posilniť svoje mocenské pozície na Balkáne na úkor Turkov. To nevyhovovalo ostatným veľmociam, hlavne Spojenému kráľovstvu a Francúzsku. 
Po napadnutí svojho územia vypovedala Osmanská ríša v októbri 1853 Rusku vojnu. Británia a Francúzsko vyslali na ochranu Istanbulu svoje vojnové lode. Turci porazili Rusov pri rumunskom meste Oltenita, Rusom sa však podarilo zničiť tureckú flotilu pri Sinope.
Začiatkom roku 1854 vplávali do Čierneho mora vojnové lode Spojeného kráľovstva a Francúzska na ochranu osmanského loďstva. Ruské jednotky zaútočili na osmanské vojsko v Bulharsku.
Útok na Krym.
28. marca 1854 vypovedali vojnu Rusku Spojené kráľovstvo a Francúzsko. Spojenci sa 13. marca vylodili na západnom Kryme s asi 55 000 mužmi, severne od mesta Sevastopoľ. Pri rieke Alma sa im 21. septembra 1854 podarilo zvíťaziť nad Rusmi (okolo 4 000 mŕtvych Rusov a 2000 mŕtvych spojencov). Nakoniec sa spojeneckej armáde podarilo 4. októbra obkľúčiť Sevastopoľ, ktorý bol pevnosťou a dôležitou námornou základňou ruského námorníctva. 25. októbra sa Rusi neúspešne pokúsili prelomiť obkľúčenie v časti britského sektoru, neďaleko od prístavného mestečka Balaklava. Následný protiútok britskej ľahkej kavalérie skončil masakrom vďaka ruskej krížovej delostreleckej paľbe. Začala sa zákopová vojna, ktorá predznamenala spôsob boja na frontoch 1. svetovej vojny. 5. novembra nevyšiel Rusom pokus o vrazenie klinu medzi spojenecké vojská pri Inkermane. Porážka si vyžiadala 12 000 mŕtvych. Spojenci stratili viac ako 4 000 mužov. 
V januári 1855 vypovedalo vojnu Rusku aj Sardínske kráľovstvo. Jeho premiér gróf C. Cavour vyslal na Krym vojsko. Spojenci sa 7. júna pokúsili útokom dobyť Sevastopoľ, ale nepodarilo sa im to ani za cenu 7 000 mŕtvych a ranených. Straty Rusov boli ešte vyššie.
Druhý pokus o desať dní neskôr bol takisto neúspešný. 16. augusta sa neúspechom skončil pokus Rusov o prelomenie obliehania. Výsledkom bolo viac ako 8 000 mŕtvych. Obrancovia Sevastopoľa boli v ťažkej situácii a 8. septembra 1855 kapitulovali.
Výsledok.
30. marca 1856 bola v Paríži podpísaná mierová zmluva. Podpísali ju Rusko, Osmanská ríša, Spojené kráľovstvo, Francúzsko, Sardínske kráľovstvo (Piemont), Rakúsko a Prusko. Boli obnovené predvojnové hranice medzi Ruskom a Tureckom a Turci museli súhlasiť s demilitarizáciou Čierneho mora a dolného toku Dunaja. K Moldavsku bola pripojená južná Besarábia a došlo k medzinárodnému uznaniu autonómie Moldavska a Valašska pod formálnou tureckou zvrchovanosťou. 
Neschopnosť spojencov poraziť za krátky čas ruskú armádu, ktorá bola technicky zaostalejšia, súvisela okrem nepochopenia nového druhu vojny spojeneckým velením s neschopnosťou a niekedy aj nemožnosťou využiť vlastnú technologickú a vojenskú prevahu. Svoju úlohu zohrávala tiež dĺžka zásobovacích línií armád bojujúcich na Kryme. Samozrejme aj húževnatosť ruských vojakov brániacich sa na svojom území a ich dokonalá znalosť terénu spolu so systémom opevnení okolo Sevastopoľa prispeli k tomu, že ruská armáda dokázala tak dlho odolávať. Krymská vojna sa stala prvou vojnou, o ktorej aktuálnom vývoji sa čitatelia dozvedali vďaka telegrafu a fotografii (spojeneckých vojakov a miesta bojov fotografoval najmä Angličan Roger Fenton). Utrpenie vojakov na bojisku sa prostredníctvom fotografie a telegrafie dostalo na stránky novín a prinášalo čitateľom aktuálne informácie o dianí na bojisku.

</doc>
<doc id="203075" title="Far Cry 2" url="https://sk.wikipedia.org/wiki?curid=203075">
Far Cry 2

Far Cry 2 je akčná počítačová hra žánru first-person shooter, pokračovanie úspešnej hry Far Cry z roku 2004. Firma CryTek, vývojári pôvodného prvého dielu Far Cry sa nepodieľali na vývoji titulu. 
Gameplay.
Far Cry 2 sa odohráva na území afrického kontinentu.
Zbrane.
Hráč má aj prístup k veľkému arzenálu zbraní. Medzi ne patria:
DUNIA Engine.
DUNIA, slovo perzského pôvodu, ktoré znamená život. DUNIA je vlastne obrovský, realistický, prepracovaný a detailný ekosystém. Každý konár ide bez problémov odstreliť, stromy sa regenerujú po dlhšom časovom úseku. Rovnako sa dá kosiť tráva, alebo sa dajú zapáliť aj rozľahlé územia.

</doc>
<doc id="203093" title="Alúvium Gidry" url="https://sk.wikipedia.org/wiki?curid=203093">
Alúvium Gidry

Alúvium Gidry je prírodná rezervácia v katastrálnom území obce Budmerice v okrese Pezinok. 
Chránené územie je súčasťou geomorfologického celku Podunajská pahorkatina, podcelku Trnavská pahorkatina, má rozlohu a bola vyhlásená v roku 1993 bez ochranného pásma. Na území rezervácie platí 5. stupeň ochrany.
Predmetom ochrany sú: "Zachované prirodzené močiarne spoločenstvá tvorené zvyškom jelšového lesa, dvoma jazierkami s priľahlými močiarno-vŕbovými porastmi na alúviu riečky Gidra."

</doc>
<doc id="203095" title="Brad Renfro" url="https://sk.wikipedia.org/wiki?curid=203095">
Brad Renfro

Brad Renfro, celým menom Bradley Barron Renfro (* 25. júl 1982, Knoxville, Tennessee, USA – † 15. január 2008 Los Angeles, Kalifornia) bol americký herec. V roku 1994 sa sa ako 12-ročný preslávil v hlavnej filmovej úlohe vo filme režiséra Joela Schumachera Klient natočeného podľa románu Johna Grishama. Nasledovalo 21 obsadení v ďalších filmoch, ďalšie filmové role v krátkometrážnych filmoch a dve obsadenia v televíznych seriáloch. Zomrel na predávkovanie heroínom 15. januára 2008.
Životopis.
Skorý život a kariéra.
Brad Renfro sa narodil v meste Knoxville v americkom federálnom štáte Tennessee. Jeho matka bola Angela a otec Marc Renfro, pracovník vo fabrike. Od piatich rokov Brada Renfra vychovávala stará mama, cirkevná pracovníčka. Ako desať ročného ho objavil vedúci filmových výberových konaní režiséra J. Schumachera Mali Finn. Režisér Joel Schumacher ho obsadil do hlavnej úlohy vo filme "Klient" z roku 1994. V roku 1995 bol kritikmi ocenený za výkon vo filme "Liek" a film "Klient". V tom istom roku hral popri Jonathanovi T. Thomasovi úlohu Hucka v adaptáci podľa Marka Twaina "Tom a Huck". Následne popri hercoch Brad Pitt, Robert de Niro, Kevin Bacon a Dustinn Hoffmann účinkoval vo filme Barryho Levinsona natočeného podľa novely Lorenza Carcaterra "Spáči" a vo filme režiséra Bryana Singera popri Ianovi McKellenovi "Nadaný žiak", natočeného podľa románu Stephena Kinga. V tom istom roku, počas realistickej reklamnej kampane pred uvedením počítačovej hry "Resident Evil 2" na trh, stvárnil charakter policajta z Racoon City Leona S. Kennedyho, jedného z voliteľných charakterov postáv v hre. V roku 2001 hral vo filme režisérky Christiny Wayne "Drsná škola" a filme režiséra Larryho Clarka "Šikana". O rok neskôr nasledoval film režiséra Jordana Bradyho "Confessions of an American Girl". Ďalej hral v epizóde seriálu "" a v roku 2005 vo filme "Zvieracia kazajka". V roku 2008 dokončil natáčanie filmu "The Informers", v ktorom hral s hercami ako Mickey Rourke, Kim Basingerová a Billy Bob Thornton. Brad Renfro bol bratranec speváka Jesseho Haseka z kapely "10 Years" a účinkoval v prvej verzii videoklipu pre ich pesničku "Wasteland". 
Závislosť a register trestných činov.
Dňa 3. júna 1998 boli 15 ročný Brad Renfro a jeho 19 ročný bratranec zadržaní za prechovávanie narkotík. V cigaretovej škatuľke mu našli dva balíčky kokaínu a v ponožke sáčok marihuany. Procesu sa vyhol dohodou, že v budúcnosti sa podrobí niekoľkým náhodným drogovým testom a bude sa vyhýbať omamným látkam. Dňa 28. augusta 2000 sa v prístave Fort Lauderdale, Florida pokúsil s kamarátom Haroldom Bondom odcudziť jachtu. V januári 2001 ho odsúdili na dva roky podmienečne, na zaplatenie vzniknutej škody na plavidle majiteľovi a výdavkov policajného úradu Fort Lauderdale spojených s vyšetrovaním. Dňa 14. januára 2002, nedodržal podmienky skúšobnej lehoty keď ho v rodnom meste Knoxville zadržali za konzum drog na verejnosti a riadenie vozidla bez platného preukazu. Následne sa musel podrobiť trojmesačnej odvykacej kúre. V decembri 2005 bol Brad Renfro zadržaný počas tajnej akcie polície LAPD, keď sa od policajného agenta - domnelého dílera pokúsil kúpiť heroín. Jeho fotka ukazujúca ho v policajných putách bola na titulných stránkach denníka Los Angeles Times. Vyšetrovateľovi sa priznal, že užíva heroín a metadon. V procese sa k vine priznal a bolo mu uložený trojročný podmienečný trest. V roku 2006 strávil desať dní za mrežami, potom ako ho usvedčili z prechovávania omamných látok a vedenia motorového vozidla pod vplyvom omamných látok.
Úmrtie.
Zomrel 15. januára 2008 vo svojom byte v Los Angeles na predávkovanie heroínom a morfínom, čo bolo 8. februára 2008 oficiálne potvrdené. Mal 25 rokov. Jeho telo bolo prevezené do miesta jeho rodiska a bol pochovaný 22. januára 2008 na cintoríne Red House Cemetery v Blaine v Tennessee. 
Presne po dvoch týždňoch po smrti Brada Renfra zomrela doma jeho stará mama, ktorá ho vychovávala a ktorá sa o neho starala v začiatkoch jeho kariéry. Oficiálne zdroje potvrdili, že umrela prirodzenou smrťou.
Brad Renfro zomrel týždeň predtým, ako na predávkovanie liekmi zomrel aj Heath Ledger. V roku 1999 sa zúčastnil obaja na rovnakom filmovom výberovom konaní na úlohu "Gabriela Martina" vo filme Patriot, ktorú nakoniec získal Heath Ledger.
Brad Renfro mal syna Yamata Renfra. Narodil sa v roku 2003 a stará sa oňho jeho matka v Japonsku.

</doc>
<doc id="203121" title="Ornithodira" url="https://sk.wikipedia.org/wiki?curid=203121">
Ornithodira

Ornithodira je taxón plazov patriaci do taxónu Avemetatarsalia (Pan-Aves), ktorý patrí pod Archosauria. Ornithodira pozostáva v podstate z vtákojašterov a dinosaurov.
Charakteristika.
Tieto živočíchy sú charakteristické vzpriamenou chôdzou a krkom v tvare S, vďaka čomu majú názov Ornithodira, čiže vtáčí krk. 
Systematika.
Ornithodira:
V niektorých systémoch (vrátane hlavného systému používaného na slovenskej wikipédii) sú - z čisto praktických dôvodov - z taxónu Ornithodira vyňaté vtáky (tvoria samostatnú triedu blanovcov).

</doc>
<doc id="203135" title="Výnos o zriadení Protektorátu Čechy a Morava" url="https://sk.wikipedia.org/wiki?curid=203135">
Výnos o zriadení Protektorátu Čechy a Morava

Výnos o zriadení Protektorátu Čechy a Morava je výnos vydaný Adolfom Hitlerom 16. marca 1939 v Prahe, ktorý po vyhlásení samostatnosti slovenského štátu 14. marca 1939 a okupácii českých krajín nemeckými vojskami 15. marca 1939 formálne zavŕšil existenciu pomníchovského Česko-Slovenska a včlenil zvyšok Česka do Veľkonemeckej ríše ako (ríšsky) Protektorát Čechy a Morava ("Reichsprotektorat Böhmen und Mähren").
Výnos bol publikovaný vo vestníku ríšskeho protektora pod číslom RP06/39 a v česko-slovenskej zbierke zákonov pod číslom 75/1939. Text je v oboch prípadoch v nemčine, pričom v čs. zbierke zákonov nasleduje český preklad, ktorý však nemá charakter oficiálneho prameňa práva. 16. marca 1939 bol uverejnený na prvých stranách všetkých českých denníkov.
Externé odkazy.
Výnos o zriadení protektorátu Čechy a Morava - na stránkach www.fronta.cz (česká verzia)

</doc>
<doc id="203140" title="Archieparchia" url="https://sk.wikipedia.org/wiki?curid=203140">
Archieparchia

Archieparchia alebo zriedkavo arcieparchia je vo východných katolíckych cirkvách územie s veriacimi, ktorí sú zverení do pastoračnej starostlivosti archieparchu. Na jej čele stojí archieparcha (arcieparcha), ktorý môže byť aj metropolitom, ale nie každý archieparcha je metropolitom.
Termín archieparchia je ekvivalentom termínu arcidiecéza používaného v rímskokatolíckej cirkvi.
Archieparchie (a ich archieparchovia) sa riadia podľa kánonov 177-310 Kódexu kánonov východných cirkví.

</doc>
<doc id="203141" title="Prešovská archieparchia" url="https://sk.wikipedia.org/wiki?curid=203141">
Prešovská archieparchia

Gréckokatolícke arcibiskupstvo Prešov alebo Prešovská archieparchia alebo Prešovská gréckokatolícka archieparchia alebo zriedkavejšie Prešovská gréckokatolícka arcieparchia je metropolitná archieparchia Gréckokatolíckej cirkvi na Slovensku "sui iuris" so sídlom v Prešove. Na jej čele od roku 2003 stojí arcibiskup a metropolita Ján Babjak SJ.
História.
Archieparchia bola zriadená ako eparchia () 3. novembra 1815 cisárom Františkom I. (na základe patronátneho práva) a kanonicky erigovaná 22. septembra 1818 rímskym pápežom Piom VII. bulou Relata Semper. Prešovská eparchia bola vyčlenená z územia pôvodnej Mukačevskej gréckokatolíckej eparchie.
Dňa 30. januára 2008 rímsky pápež Benedikt XVI. túto eparchiu povýšil na archieparchiu a zároveň zriadil Prešovskú gréckokatolícku metropoliu. Sufragánnymi eparchiami sa stali Košická eparchia a novozaložená Bratislavská eparchia. Rozloha archieparchie je zhodná s územím Prešovského kraja.
Biskupi.
Arcibiskup.
Arcibiskupom a metropolitom je Ján Babjak SJ. Do úradu prešovského eparchu ho menoval pápež Ján Pavol II. 11. decembra 2002. Biskupskú konsekráciu prijal z rúk Jána Pavla II. v Bazilike sv. Petra v Ríme 6. januára 2003. Intronizácia sa uskutočnila 18. januára 2003 v Prešove. 30. januára 2008 pápež Benedikt XVI. v súvislosti s novým kánonickým usporiadaním Gréckokatolíckej cirkvi na Slovensku vymenoval Jána Babjaka za prvého prešovského arcibiskupa a metropolitu.
Pomocný biskup.
V súčasnosti je Prešovská archieparchia bez pomocného biskupa. Pápež František vymenoval 19. apríla 2013 pomocného biskupa pre Prešovskú archieparchiu otca Milana Lacha SJ. Jeho chirotonia sa uskutočnila v Ľutine 1. júna 2013. Vladyka Milan Lach bol 24. júna 2017 menovaný za apoštolského administrátora Eparchie Parma pre Ruténov v USA. 
V rokoch 19921997 bol pomocným biskupom Milan Chautur, ktorý bol v roku 1997 vymenovaný za exarchu Košického exarchátu.
Emeritný biskup.
Ján Hirka bol po obnovení gréckokatolíckej cirkvi menovaný za apoštolského administrátora prešovskej eparchie a v roku 1990 bol menovaný a vysvätený za prešovského biskupa. Pápež Ján Pavol II. v roku 2002 prijal jeho rezignáciu z dôvodu dosiahnutia kánonického veku. Zomrel v roku 2014.
Archieparchiálny vikariát.
Arcibiskup a metropolita Ján Babjak zriadil 13. apríla 2017 Humenský vikariát so sídlom v Humennom. Prvým vikárom sa stal dovtedajší farár farnosti Humenné Martin Zlacký. Do správy vikariátu patria protopresbyteráty Humenné, Snina, Medzilaborce, Stropkov, Vranov, Čemerné a Hanušovce. 
Katedrála.
Hlavným chrámom eparchie je Katedrálny chrám sv. Jána Krstiteľa v Prešove. Patrónom eparchie je sv. Ján Krstiteľ (Predchodca).
Pútnické miesta.
Pútnickými miestami eparchie sú Ľutina, Krásny Brod, Buková hôrka, Šašová, Čirč, Rafajovce, Litmanová.

</doc>
<doc id="203142" title="Košická eparchia" url="https://sk.wikipedia.org/wiki?curid=203142">
Košická eparchia

Košická gréckokatolícka eparchia alebo Košická eparchia (lat. "Eparchia Košicensis"; 1997-jan. 2008 "Košický apoštolský exarchát" - lat. "exarchatus Košicensis") bola zriadená ako apoštolský exarchát 21. febuára 1997 rímskym pápežom Jánom Pavlom II. vyčlenením územia z Prešovskej gréckokatolíckej eparchie. Dňa 30. januára 2008 bol exarchát rímskym pápežom (Benedikt XVI.) povýšený na eparchiu a jurisdikčne ju podriadil novozriadenej Prešovskej gréckokatolíckej archieparchii. Rozloha eparchie je zhodná s územím Košického kraja.
Dejiny.
V roku 1787 vznikol v rámci Mukačevskej eparchie košický vikariát. Jeho sídlo však bolo neskôr prenesené do Prešova. Udialo sa tak z rozhodnutia cisárskej kancelárie z 20. decembra 1792.
Keď bolo v r. 1818 zriadené Prešovské biskupstvo nepatrila doňho stredná a južná časť Zemplína, ktoré zostali pod správou Mukačevského biskupstva.
V r. 1939 bola časť Mukačevskej eparchie na východnom Slovensku daná pod dočasnú správu ako samostatná "sui iuris" časť (Apoštolská Administratúra Mukačevská, zriadená na pokyn Posvätnej Kongregácie pre Východnú Cirkev) gréckokatolíckemu biskupovi – apoštolskému administrátorovi v Prešove Pavlovi Petrovi Gojdičovi. Ten ju spravoval prostredníctvom generálneho vikára.
Po odstúpení Podkarpatskej Rusi Sovietom časť Mukačevskej eparchie na Slovensku prešla bez dekrétu apoštolského stolca pod správu prešovského eparchu, opäť ako samostatná "sui iuris" časť, a nie ako časť Prešovskej eparchie.
Mukačevská administratúra mala v rokoch 1945-1950 75 farností a 161 filiálok.
Apoštolský exarchát so sídlom v Košiciach ustanovil pre gréckokatolíkov rímsky pápež Ján Pavol II. 27. februára 1997 bulou "Ecclesiales communitates". Jeho územie bolo vyčlenené z gréckokatolíckej eparchie so sídlom v Prešove a zodpovedalo územiu Košického kraja. 
V roku 2008 bol exarchát povýšený na eparchiu.
Hlavným chrámom eparchie je Katedrálny chrám Narodenia Presvätej Bohorodičky v Košiciach. Patrónmi eparchie sú sv. Cyril a Metod.
Pútnickými miestami eparchie sú Sečovce, Klokočov, Michalovce (Bazilika Zostúpenia Svätého Ducha) a Košice (katedrála).

</doc>
<doc id="203246" title="Dvojka (RTVS)" url="https://sk.wikipedia.org/wiki?curid=203246">
Dvojka (RTVS)

Dvojka (od 1993 do 2004 - "STV2") je druhý televízny okruh (program) Rozhlasu a televízie Slovenska.
Vznikol 1. januára 1993 transformáciou druhého programu Česko-slovenskej televízie (po 1990 nazývaného S 1, alebo len STV), ktorý začal vysielať v roku 1970 pokusne a v roku 1973 pravidelne a bol na rozdiel od federálneho prvého programu koncipovaný ako národný, teda slovenský. V súčasnosti je Dvojka súčasťou verejnoprávneho multiplexu.
Pôvodná produkcia.
Dvojka tiež vysiela rôzne dokumenty a filmy.

</doc>
<doc id="203254" title="Kukenan" url="https://sk.wikipedia.org/wiki?curid=203254">
Kukenan

Kukenan alebo Kukenan tepui, v nárečí domorodcov Matawi je stolová hora v Guyanskej vysočine vo Venezuele, dosahujúca nadmorskú výšku 2 680 metrov. 
Domorodí indiáni z kmeňa Pémonov odjakživa považujú horu za posvätnú. Boja sa jej a majú pred ňou rešpekt. Azda aj preto je výstup na jej povrch zakázaný. Indiáni volajú stolovú horu Kukenan po svojom – Matawi, čo v preklade znamená „ak na mňa vylezieš, zomrieš“, alebo aj „hora samovrahov“.
Z Kukenanu padá aj štvrtý najvyšší vodopád na svete – Kukenanský vodopád s výškou 670 metrov. Nachádza sa tu aj niekoľko menších jaskýň, z ktorých najdlhšia je zatiaľ Sima Kukenan Norte s dĺžkou 650 metrov.

</doc>
<doc id="203317" title="Gniezno" url="https://sk.wikipedia.org/wiki?curid=203317">
Gniezno

Gniezno (hist. slovenský názov "Hnezdno"; ) je jedno z najstarších poľských miest, nachádzajúce sa v západnom Poľsku. Bolo založené v 8. storočí a stalo sa prvým historickým hlavným mestom Poľska (do roku 1038). Rozkladá sa uprostred jazier Jelonek, Świętokrzyskie a Winiary.
Je najstaršou cirkevnou metropolou Poľska, sídli v ňom Gnieznianska arcidiecéza. 
Legenda.
Podľa legendy traja bratia Lech, Čech a Rus hľadali miesto, kde by sa mohli usadiť. Našli pahorok, na ktorom stál starý dub, na ktorom sedel biely orol. Lech sa tu rozhodol usadiť. Okolo duba vybudoval svoj hrad, nazval ho Gniezno podľa orlieho hniezda a bieleho orla prijal za svoj znak. Zostávajúci bratia potom putovali ďalej, Čech na juh a Rus na východ.
História.
Od konca 8. storočia tu stálo obranné hradisko kmeňa Poľanov na návrší Lecha. V polovici 10. storočia v čase Meška I. bolo rozšírené a stalo sa hlavným mestom poľského štátu. V Gniezne bola roku 977 pochovaná přemyslovská kňažná Doubravka (manželka Meška I., českého pôvodu) a roku 999 svätý Vojtech po jeho mučeníckej smrti v Prusku v roku 997. V roku 1000 sa pri jeho hrobe stretol na svojej púti nemecký cisár Oto III. s poľským kniežaťom Boleslavom I. Chrabrým - toto stretnutie je známe ako Gnieznský zjazd. Pri tejto príležitosti tu bolo založené arcibiskupstvo, ktorému boli podriadené ďalšie novo založené poľské biskupstvá (Krakov, Vratislav a Kołobrzeg). V roku 1025 sa v Gniezne konala korunovácia Boleslava chrabrého ako prvého poľského kráľa. V roku 1039 dobyl mesto české knieža Břetislav I., ktorý ho pritom vypálil a katedrálu vylúpil. Následkom toho poľský knieža Kazimír I. Obnoviteľ preniesol svoje sídlo do Krakova.
Gniezno získalo mestské práva v roku 1239. V roku 1300 sa v tunajšej katedrále uskutočnila korunovácia Václava II. ako poľského kráľa. Bola to posledná kráľovská korunovácia v Gniezne, všetky ďalšie korunovácie až do 18. storočia sa už odohrávali v Krakove. V roku 1331 bolo mesto obsadené a zničené križiakmi. Ďalší rozvoj zažilo mesto za kráľa Kazimíra III. Veľkého. Roku 1419 získali gnieznskí arcibiskupi titul poľského prímasa. Mesto bolo naďalej významným centrom obchodu, remesiel a umenia, ale následkom vpádov cudzích vojsk, požiarov a epidémií chorôb postupne strácalo svoj význam.
Roku 1793 následkom delenia Poľska pripadlo Gniezno Prusku. V roku 1918 bolo jedným z hlavných stredísk Veľkopoľského povstania a roku 1919 sa stalo súčasťou obnoveného poľského štátu. V rokoch 19391945 bolo mesto okupované hitlerovským Nemeckom a v roku 1945 utrpelo ťažké straty pri dobývaní Červenou armádou. V roku 1997 sa tu uskutočnili veľkolepé oslavy 1000 rokov od smrti svätého Vojtecha za účasti pápeža Jána Pavla II. a prezidentov 7 stredoeurópskych krajín (Poľska, Nemecka, Česka, Slovenska, Maďarska, Ukrajiny a Litvy). Podobné stretnutie sa tu konalo aj v roku 2000 ako pripomienka 1000 rokov od gniezdnského zjazdu za účasti 5 prezidentov krajín strednej Európy.
Pamiatky.
Gniezno sa nachádza na tradičnej "Piastovskej ceste", vedúcej z Poznane cez Ostrów Lednicki, Gniezno, Trzemeszno, Mogilno, Strzelno, Kruszwica, Inowrocław, Biskupin, Giecz - jedná sa napospol o historicky významné miesta, spojené s počiatkami poľského štátu. V Gniezne začína aj jedna z vetiev pútnickej cesty sv. Jakuba, ktorá vedie ďalej cez Poznaň, Głogów (v Sliezsku) a Prahu do španielskej Compostely.
Priemysel a doprava.
Mesto je v súčasnosti strediskom priemyslu potravinárskeho, textilného, ​​obuvníckeho, elektrotechnického, strojárskeho a stavebných hmôt. Prechádzajú ním tiež významné dopravné trasy: hlavná železničná trať v smere Poznaň – Inowrocław, po ktorej jazdia okrem iného rýchliky, spájajúce Vratislav a Gdaňsk a vedľajšia železnica do Jarocina; na lokálke v smere Nakło nad Notecią je osobná doprava zastavená. Cesta č. 5/E261 spája mesto s Poznaňou a Bydgoszczou.

</doc>
<doc id="203334" title="Červenoočká" url="https://sk.wikipedia.org/wiki?curid=203334">
Červenoočká

Červenoočká alebo euglény alebo ako rad aj euglénotvaré ("Euglenophyta, Euglenophyceae, Euglenida, Euglenoidea, Euglenoida") sú taxón (oddelenie, kmeň, trieda, rad a pod.) eukaryotických organizmov. Sú to jednobunkové prvoky schopné fotosyntézy. Svoj názov dostali podľa červenej škvrny – stigmy, ktorá je citlivá na slnečné svetlo.
Sú to spravidla voľne žijúce vodné bičíkovce väčšinou s dvoma rôzne vyvinutými bičíkmi. Keď je dostatok organických látok v prostredí, červenoočká sa živia osmotrofne alebo fagotrofne. Po vyčerpaní organických látok v prostredí prechádzajú na fotoautotrofný spôsob výživy. Takéto striedania spôsobu prijímania živín označujeme ako mixotrofia. Červenoočká sú dôležité indikátory na určovanie saprobity vody a zvýšenej koncentrácie niektorých látok.
Stavba tela.
Všetky červenoočká majú eukaryotickú štruktúru bunky. Ich telo tvorí jednobunková stielka, ktorá môže byť monádoidná alebo gleomorfná (kapsálna). Monáda je bunka oválneho alebo vretenovitého tvaru, prípadne nepravidelného. Predný koniec obsahuje fľaškovitý útvar – ampulu a vyrastajú z neho dva, zriedkavo viac bičíkov. Do ampuly vyúsťuje obsah pulzujúcich vakuol, ktoré slúžia na vyrovnávanie tlaku.
Kapsálna stielka je väčšinou guľovitého tvaru bez bičíkov. Kapsálne stielky nemajú možnosť aktívneho pohybu, ale sú obalené hrubou vrstvou slizu a môžu vytvárať slizovité kolónie.
Charakteristická je pre ne červená škvrna – stigma, ktorá je uložená voľne v cytoplazme v blízkosti ampuly. Je zložená z drobných zŕn sfarbených intenzívne do červena karotenoidmi.
Chloroplasty, pokiaľ sú vôbec prítomné, obsahujú chlorofyl a a malé množstvo chlorofylu b, β-karotén, diadinoxanhtín, neoxanthín a ďalšie xanthofyly. Zásobnou látkou je paramylon ((1,3)-beta-polyglukán). Bunka je pokrytá bielkovinovými prúžkami, ktoré tvoria tzv. pelikulu, umožňujúcu premenlivý tvar bunky.
Rozmnožovanie.
Červenoočká sa rozmnožujú nepohlavne pozdĺžnym delením.
Systém.
V jednom zo systémov sa delia na šesť radov:

</doc>
<doc id="203343" title="Hradec (Prievidza)" url="https://sk.wikipedia.org/wiki?curid=203343">
Hradec (Prievidza)

Hradec je miestna časť mesta Prievidza v rámci mestskej časti Prievidza V. Štvrte.
Dejiny.
Prvé osídlenie lokality sa datuje do mladšej doby kamennej, obdobia tzv. lengyelskej kultúry (3900 – 2900 pred Kr.), z ktorého pochádza veľmi dobre zachovalý nález niekoľkých kamenných nástrojov. Ďalšie osídlenie územia Hradca bolo keltské a dácke, ktoré vystriedalo v 6. – 8. storočí slovanské. Slovanské hradisko bolo postavené na blízkom kopci Hrádok a zrejme využívalo pôvodné časti valu keltského opevnenia. Hradisko však plnilo len funkciu strážneho bodu, keďže sa priamo v priestore opevnenia nenašli pozostatky budov.
Pôvodná samostatná obec, resp. osada patrila bojnickému panstvu. Prvá písomná zmienka je z roku 1433. Z roku 1723 pochádza pečatidlo ktoré má neidentifikovaný znak a v spodnej časti nápis "Oszada Hradecz". Podľa sčítania z roku 1869 mala obec 30 rodín t. j. viac ako 350 obyvateľov. Od 14. júna 1964 patrí pod Prievidzu ako mestská časť štvrte spolu s Malou Lehôdkou. V súčasnosti má Hradec okolo 749 obyvateľov (31. 12. 2018).
Zdroj.
http://www.prievidza.sk/
http://www.prievidza.sk/upload/wsw/files/file/SAMOSPRAVA/Rokovania%20MsZ/2018/08/obvody-poslanci.pdf

</doc>
<doc id="203495" title="Ion Iliescu" url="https://sk.wikipedia.org/wiki?curid=203495">
Ion Iliescu

Ion Iliescu (* 3. marec 1930, Olteniţa, Rumunsko) je rumunský politik. Bol prezidentom Rumunska v období od 20. mája 1990 do 29. novembra 1996 a od 20. decembra 2000 do 20. decembra 2004. V roku 1989 založil politickú stranu Front národnej spásy a stal sa jej predsedom.
Počas diktatúry Nicolae Ceauşesca zastával post vedúceho ideologického oddelenia ÚV RRS a ministra mládeže. Neskôr, keď sa Iliescu dostal do komunálnej politiky, diktátor v ňom uvidel vážneho konkurenta a dočasne ho odstránil z politického života.
V roku 1989 sa postavil na čelo revolučnej skupiny rumunského obyvateľstva, ktorá chcela zvrhnúť Nicolae Ceauşesca z postu prezidenta Rumunskej socialistickej republiky. Počas svojho prezidentského mandátu uprednostňoval autoritatívne metódy vlády, podobné jeho predchodcovi Nicolae Ceauşescovi.

</doc>
<doc id="203498" title="Bratislavská medzinárodná škola liberálnych štúdií" url="https://sk.wikipedia.org/wiki?curid=203498">
Bratislavská medzinárodná škola liberálnych štúdií

Bratislavská medzinárodná škola liberálnych štúdií alebo BISLA je súkromná vysoká škola v Bratislave. Je personálne prepojená s Bratislavským inštitútom humanizmu. Je založená na filozofii liberálnych vied a umení.
Je jedinou školou svojho druhu na Slovensku a jednou z mála v širšom okolí. Vznikla v roku 2006. Jej priamym predchodcom bol Výberový vzdelávací spolok. 
Povereným rektorom BISLA je doc. Samuel Abrahám, PhD., politológ, vydavateľ a šéfredaktor časopisu Kritika &amp; Kontext. Prorektorom a garantom štúdia je prof. PhDr. František Novosád, CSc. Od septembra 2015 na BISLe pôsobí bývalá premiérka Iveta Radičová.

</doc>
<doc id="203544" title="Melitopoľ" url="https://sk.wikipedia.org/wiki?curid=203544">
Melitopoľ

Melitopoľ (; ) je druhé najväčšie mesto Záporožskej oblasti na juhu Ukrajiny; 158 600 obyvateľov (2007); stredisko Melitopoľského rajónu. Mesto leží v rovinatej stepnej krajine na rieke Moločná a je zastávkou na dôležitom železničnom i cestovnom ťahu Rusko/Kyjev–Charkov–Záporožie–Džankoj–Krym.
Dejiny.
Mesto vzniklo roku 1784 na mieste tureckej osady "Kyzyl-Jar" dobytej roku 1769 ruskou armádou za pomoci kozákov. Roku 1816 bol názov zmenený na "Novoalexandrovka", roku 1842 na "Melitopoľ"; názov odkazuje na starogrécke prístavné mesto ("Melitos" – med), ktoré stálo na blízkom brehu Azovského mora. S príchodom železnice sa rozvinul obchod, bankovníctvo a najmä strojárstvo, ktoré má silnú pozíciu dodnes.
V roku 1939 malo mesto 76 000 obyvateľov.
Mesto bolo pre svoju dôležitú polohu na križovatke ciest a železníc dôležitým počas druhej svetovej vojny. 30. októbra 1943 bolo pri nečakanom sovietskom prielome pri Melitopole zajatých viac než 2100 slovenských vojakov 1. pechotnej divízie. Veľká časť z nich neskôr dobrovoľne vstúpila do jednotiek československého vojska v ZSSR a vytvorila základ 2. paradesantnej brigády.
Doprava.
Mestskú dopravu zaisťujú len tzv. maršrutky. Mesto má skôr vidiecku povahu a nemá významnejšie kultúrne pamiatky okrem chrámu Alexandra Nevského a "Domu Ordiroviča". 10 km od mesta sa nachádza archeologická rezervácia Kamjana mohyla.

</doc>
<doc id="203583" title="Bazilika Navštívenia Panny Márie na Mariánskej hore" url="https://sk.wikipedia.org/wiki?curid=203583">
Bazilika Navštívenia Panny Márie na Mariánskej hore

Bazilika Navštívenia Panny Márie na Mariánskej hore v Levoči patrí medzi najstaršie pútnické miesta východného Slovenska. Púť sa tu koná každoročne prvú júlovú nedeľu.
Dejiny.
Počiatky mariánskeho kultu siahajú až do 13. storočia. V roku 1247 tu bola postavená prvá kaplnka, ktorú dal neskôr opraviť levočský farár Henrich. Mariánsky sviatok Navštívenia Panny Márie sa spája s príchodom františkánov-minoritov do Levoče v roku 1311. Farár Servác dal v roku 1470 kaplnku prestavať na gotický kostol a bola tam inštalovaná gotická socha Panny Márie. Ľudia sem neprestávali chodiť ani počas reformácie, ale oživenie pútí nastalo až po rekatolizácii. Prvá veľká procesia a púť tu bola 2. júla 1671. Dva roky na to sa s pápežským povolením stal kostol Navštívenia Panny Márie miestom získania odpustkov. Ďalšie prestavby kostola nastali v roku 1688 a 1819. V roku 1847 bola postavená drevená kaplnka pre grékokatolíkov.
Dnešná bazilica minor.
Posledná prestavba sa uskutočnila v rokoch 19061914, kedy kostol získal dnešnú podobu. Na hlavnom oltári zostala pôvodná gotická socha Panny Márie z 2. polovice 15. storočia. Nový kostol bol vysvätený spišským biskupom Jánom Vojtaššákom 2. júla 1922. Dnes je tu vybudovaný exercičný a rehoľný dom a dom pre pútnikov. Z pútnického miesta pre veriacich latinského i gréckeho obradu z východného a stredného Slovenska sa postupne stalo celoslovenské pútne miesto, ktoré navštevovali ľudia napriek ťažkostiam aj počas komunistického režimu.
Pápež Ján Pavol II. a Mariánska hora.
Význam tohto pútnického miesta neostal nepovšimnutý ani vo Vatikáne. Pápež Ján Pavol II. povýšil kostol Navštívenia Panny Márie 26. januára 1984 na menšiu baziliku (bazilika minor). O jedenásť rokov neskôr 3. júla 1995 sa tu konala za jeho prítomnosti zatiaľ najväčšia púť, ktorej sa zúčasnilo vyše 650.000 ľudí.

</doc>
<doc id="203609" title="Jesenskovci" url="https://sk.wikipedia.org/wiki?curid=203609">
Jesenskovci

Jesenskovci alebo Jesenskí ("Jesenszky", "Jeszensky", "Jassensky") bol šľachtický rod v Uhorskom kráľovstve. Boli slovenského pôvodu.
V roku 1271 bol Andrej povýšený do šľachtického stavu uhorským kráľom Ladislavom IV. a tým získal osadu Jeszen v Turčianskej stolici. Andrej a jeho potomkovia si odvodili svoj prídomok od názvu získanej osady (Jeszen = Jesenský). Jeden z Andrejových potomkov Ladislav Jesenský sa zúčastnil v roku 1526 bitky pri Moháči, kde po zdrvujúcej porážke zahynul. Všetky ich majetky boli zabrané Osmanmi. Po týchto udalostiach sa bratia Melchior, Lorenc a Baltazar Jesenský presídlili do Sliezska a žili v mestách Wrocław a Swidnica. Baltazarov syn bol Ján Jesenský, známy ako Ján Jesenius, vedec a politik ktorý žil a pôsobil v Prahe.
Koncom 15. storočia sa starý turčiansky rod de Jeszen rozštiepil na dve línie, z ktorých jedna podľa svojho sídelného majetku v Rakove dostala prediktát de Rako a meno Rakovský. 
Potomkovia rodu dodnes žijú na Slovensku a v Česku.

</doc>
<doc id="203624" title="Tereziánsky urbár" url="https://sk.wikipedia.org/wiki?curid=203624">
Tereziánsky urbár

Tereziánsky urbár bolo nariadenie Márie Terézie z roku 1767 upravujúce jednotne v celej krajine vzťahy medzi zemepánmi a ich poddanými.
Prvotnou myšlienkou, ktorá viedla Máriu Teréziu k vydaniu tohto reformného nariadenia bol jej záujem na zlepšení hospodárskej situácie Uhorska. K nemu mali napomôcť aj zvýšené výbery daní. V úsilí zabezpečiť a zvýšiť odvod daní vzrastal záujem viedenského dvora na zmene postavenia poddaných. Na sneme v r. 1764 – 1765 vystúpila preto panovníčka s návrhom, aby v zmysle už zabudnutého zákona z r. 1723 sa postavenie poddaných všade upravilo urbármi, pričom si vyhradzovala právo hlavného dozoru pri ich schvaľovaní. 
Uhorská šľachta však považovala vzťah medzi zemepánmi a poddanými za vzťah čisto súkromnoprávny a nemienila na danom stave nič meniť.
Mária Terézia však bola pevne rozhodnutá situáciu riešiť. Dvor využil sťažnosti poddaných v niektorých zadunajských stoliciach (ktoré vyústili do otvorenej rebélie) a vydal pre ne v rokoch 1765 a 1766 čiastkové urbáre. V januári 1767 pristúpila Mária Terézia k vydaniu jednotného nariadenia – tereziánskeho urbáru.
Základnou črtou tereziánskej urbariálnej reformy bol úmysel uviesť dávky a povinnosti poddaných voči zemepánovi do určitého pomeru s rozsahom pôdy, ktorú mal v úžitku. Urbár súčasne stanovil maximálnu hranicu feudálnej renty. Poddanské dávky a povinnosti sa určili jednotne pre celú krajinu. Pôda, ktorú poddaní využívali, sa v urbári delila na tzv. intravilán, "domový grunt", a extravilán, "chotárny grunt", teda polia a lúky. Sedliak hospodáriaci na celej usadlosti, bol povinný odpracovať ročne na panskej pôde (tzv. dominikáli) 52 dní so záprahom alebo 104 dní pešo. Na polovicu, štvrtinu alebo osminu usadlosti bola robota na panskom úmerne nižšia. Želiari s domom museli na panskom odpracovať ročne 18 dní, želiari bez domu 12 dní. Poddaní sa na tri dni v roku museli zúčastniť aj poľovačky svojho zemepána (ako nadháňači), zároveň boli povinní odviezť mu z poľa deviatok (teda jednu desatinu z úrody), a tiež doviezť z hory drevo. Sedliaci a želiari s domom museli za "domový grunt" platiť zemepánovi ročne jeden zlatý ako peňažnú rentu. Okrem deviatku boli poddaní povinní odovzdávať zemepánom aj tzv. dary: dve sliepky, dva kapúny, holbu topeného masla a kopu vajec (t.j. 5 tuctov, 5x12=60 vajec). Tridsať usadlostí spoločne odovzdávalo ročne jedno teľa. Tieto naturálne dávky mohli byť po dohode so zemepánom vymenené za financie. 
Zavádzanie urbára narazilo spočiatku na mimoriadne ostrý odpor uhorskej šľachty. Na Slovensku sa najviac búrila šľachta v Bratislavskej, Nitrianskej a Hontianskej stolici. Odvolávajúc sa na tradície protestovala proti zavádzaniu reforiem a žiadala zachovanie súčasného stavu. Napokon pod vplyvom okolností i neústupnosťou panovníčky sa podvolila. Do roku 1774 zaviedli tereziánsky urbár vo všetkých slovenských stoliciach.

</doc>
<doc id="203687" title="Carlos Santana" url="https://sk.wikipedia.org/wiki?curid=203687">
Carlos Santana

Carlos Augusto Alves Santana (* 20. júl 1947, Autlán de Navarro, Jalisco, Mexiko) je pôvodom mexický gitarista, je držiteľom ceny Grammy.
Jeho sláva začala koncom 60. a začiatkom 70. rokov, keď bol členom skupiny Santana, ktorá vo svojej tvorbe spájala salsu, rock, blues a jazz fusion. Zvuk kapely bol charakteristický práve jeho zvláštnym, bluesovým štýlom hry na sólovú gitaru s hudobným pozadím, ktoré tvorili typicky latinskoamerické perkusiové nástroje ako sú napríklad timbales a conga.
Tento štýl interpretácie si Carlos Santana zachoval aj vo svojej sólovej tvorbe v nasledujúcich desaťročiach, v ktorých dokázal na seba upútať pozornosť fanúšikov populárnej hudby aj hudobnej kritiky.
V roku 1998 bola skupina Santana uvedená spolu s Carlosom Santanom, Jose Chepito Areasom, Davidom Brownom, Mike Carabellom, Greggom Roliem a Michaelom Shrievem do "Rokenrolovej siene slávy".
Časopis "Rolling Stone" dal v roku 2003 Carlosa Santanu na 15. miesto v rebríčku 100 najlepších gitaristov všetkých čias.

</doc>
<doc id="203816" title="Kimi Räikkönen" url="https://sk.wikipedia.org/wiki?curid=203816">
Kimi Räikkönen

Kimi-Matias Räikkönen (* 17. október 1979, Espoo, Fínsko) prezývaný „Ice Man“ je fínsky pilot formuly 1, ktorý v súčasnosti jazdí za tím Alfa Romeo Racing (bývalý tím Sauber). V roku 2007 získal titul majstra sveta.
Kariéra.
Už ako 4-ročný jazdil na motokárach, kde dosiahol výrazné úspechy: vyhral Fínske majstrovstvá, majstrovstvá Škandinávie aj európsku Veľkú cenu. Jazdil aj vo formule Ford (1999) a v roku 2000 sa stal víťazom britskej formule Renault. V roku 2007 sa stal prvýkrát majstrom sveta F1, počas svojho angažmá v tíme Ferrari. Medzi jeho ďalšie úspechy patrí zisk druhého miesta v majstrovstvách sveta v rokoch 2003 a 2005, oboje vo farbách tímu McLaren. Za svoju kariéru jazdil v tímoch Sauber (2001), McLaren (20022006) a od roku 2007 za Scuderiu Ferrari, kde mal mať pôvodne zmluvu až do konca roku 2010, ale po sezóne 2009 zaujal jeho miesto voFerrari španiel Fernando Alonso. Po dvojročnom pretekaní v majstrovstvách sveta v rely a NASCAR sa vrátil do F1, kde sa pripojil k tímu Lotus (2012). Po dvoch sezónach v tíme Lotus, zamieril opäť k Ferrari ako kolega Fernanda Alonsa. Od sezóny 2015 do 2018 bol kolegom Sebastiana Vettela vo Ferrari. V roku 2019 bude jazdiť pre tím Alfa Romeo Racing s Antoniom Giovinazzim.

</doc>
<doc id="203823" title="Kemetizmus" url="https://sk.wikipedia.org/wiki?curid=203823">
Kemetizmus

Kemetizmus alebo ojedinele kemeticizmus je novopohanský náboženský smer, ktorý vznikol v 60. – 70. rokoch. Vychádza z pôvodného egyptského náboženstva a naväzuje na jeho odkaz a tradície. Samo označenie kemetizmus vychádza z pôvodného označenia Egypta, ktoré používali jeho obyvatelia – "Kemet" (Čierna zem – podľa farby úrodného bahna, každoročne prinášaného Nílom).
Princípy kemetizmu.
Poriadok (Maat).
Dôležitou súčasťou tohoto náboženstva je princíp maat. Maat bola v starovekom Egypte bohyňou pravdy a zosobňovala poriadok. Samotné slovo maat je len ťažko preložiteľné a spája v sebe pravdu, poriadok, harmónii, spravodlivosť a stabilitu. Maat reprezentuje to, čo je správne a nutné pre správny beh vecí.
Maat je princíp starý niekoľko tisícročí a už pre starovekých Egypťanov bol veľmi dôležitý. Je jedným zo základných kameňov tohoto náboženstva a jeho dodržovanie malo zaistiť stabilitu sveta a jeho riadny chod. O dôležitosti tohoto princípu hovorí aj fakt, že i sám faraón, ktorý bol bohom na zemi, bol tomuto princípu podriadený a bol de facto zodpovedný za jeho dodržovanie.
Princíp maat v sebe pojí nielen poriadok kozmický, ale aj pozemský a nasledovanie tohto princípu znamená riadiť sa zákonmi a pravidlami štátu, ľudskej spoločnosti a morálky. Bol to teda nielen základný kameň egyptského náboženstva ale aj egyptskej spoločnosti.
Bohovia.
Pôvodné egyptské náboženstvo bolo polyteistické, ale v súčasnosti sa (podobne ako tomu je všobecne v rekonštrukcionizme) dochádza k odklonu od tejto predstavy a viac či menej je vnímanie bohov ovplyvnené pluralizmom, henoteizmom alebo monolatriou, aj keď sú aj takí, ktorí sa vracajú k pôvodnému polyteizmu. Treba že môže byť pohľad na bohov rôzny, pre všetkých kemetistov je vymedzenie ich atribútov rovnaké ako pre starých Egypťanov.
Zahraničné kemetistické organizácie.
Kemetizmus nie je jednotný a existuje niekoľko organizácií. Nedá sa povedať, že spolu nijak nekomunikujú, rovnako ako sa nedá povedať, že áno. Každá má trochu odlišnú doktrínu a existujú nezávisle od seba.
Kemetic Orthodoxy.
KO je v súčasnosti zrejme jednou z najväčších a najvýznamnejších kemetistických organizácií a združuje v sebe veľa ľudí z mnohých štátov. Na čele tejto organizácie stojí osoba používajúca časti faraónskych titulov (Hekatawy I.). Tá v 80. rokoch 20. storočia založila túto organizáciu.
Ta Noutri.
Ide o francúzsku organizáciu, ktorá bola založená na počiatku 3. tisícročia. Názov organizácie znamená v preklade „Zem bohov“ (podľa francúzskej transkripcie egyptčiny) a ide o jeden z pôvodných názvou Egypta.
Isisino spoločenstvo.
Isisino spoločenstvo je trochu iný typ kemetistickej organizácie. Na rozdiel od väčšiny ostatných kemetistických organizácií, ktoré usilujú o obnovu staroegyptského náboženstva v jeho „pôvodnej“ podobe, sa zameriavajú predovšetkým na kult bohyne Isis v pojatí, v ktorom sa rozšíril v grécko-rímskom svete. Organizácia bola založená v 70. rokoch 20. storočia v Írsku.
Kemetizmus na Slovensku.
Na Slovensku zatiaľ nie je žiadna kemetistická organizácia a ani žiadna zo zahraničných na Slovensku nemá žiadnych členov (alebo sa o tom zatiaľ nevie). Rovnako ako sa zatiaľ nevie, ak na Slovensku niekto vyznáva tuto vieru.
Zatiaľ máme stránku http://www.kemetizmus.webnode.sk/, ktorú založil stúpenec kemetizmu Dallo.

</doc>
<doc id="203840" title="Bilingválne gymnázium Milana Hodžu" url="https://sk.wikipedia.org/wiki?curid=203840">
Bilingválne gymnázium Milana Hodžu

Bilingválne gymnázium Milana Hodžu je štátne bilingválne gymnázium v Sučanoch s päťročným štúdiom, na ktorom sa vyučuje v anglickom jazyku. Vzniklo v roku 1991 za pomoci Britskej rady. Maturuje sa dvakrát: zo slovenčiny a angličtiny vo štvrtom ročníku a z odborných predmetov v piatom ročníku. Gymnázium sa umiestnilo na popredných priečkach rebríčka INEKO a patrí medzi najlepšie gymnáziá na Slovensku, spolu s Gymnáziom Jura Hronca, Školou pre mimoriadne nadané deti a gymnázium a Gymnáziom Poštová.
História.
Gymnázium vzniklo 1. septembra 1991 za pomoci Britskej rady. Sídli v budove bývalej Hodžovej školy, postavenej aj za spolufinancovania samotného Milana Hodžu. Prvé dva roky bolo gymnázium súčasťou Gymnázia Viliama Paulinyho-Tótha v Martine. V roku 1993 sa osamostatnilo a prijalo názov BASG (Bilingválne anglicko-slovenské gymnázium). To sa neskôr zmenilo na GBAS (Gymnázium bilingválne anglicko-slovenské). 3. decembra 2003 bol škole udelený čestný názov Gymnázium bilingválne anglicko-slovenské Milana Hodžu Sučany. V roku 2005 bola budova zrekonštruovaná, dostala nový náter a boli pristavené nové učebne. Na škole sa znovu objavil nápis „Štátna meštianska škola Hodžova“. Škola po štvrtýkrát zmenila názov 1. februára 2008, tentoraz bola premenovaná na Bilingválne gymnázium Milana Hodžu Sučany (BGMH).
Štúdium.
Štúdium je päťročné a škola prijíma absolventov deviateho ročníka základných škôl a žiakov kvarty osemročných gymnázií. Študenti sa hneď od prvého ročníka učia v anglickom jazyku na všetkých predmetoch okrem slovenského jazyka, telesnej a etickej alebo náboženskej výchovy. V prvom ročníku navyše absolvujú až 10 hodín angličtiny týždenne. Študenti neskôr maturujú v štvrtom ročníku zo slovenského jazyka a literatúry a z anglického jazyka a literatúry. V piatom ročníku sa maturuje iba z odborných - povinne voliteľných predmetov; taktiež v angličtine. Po úspešnom absolvovaní maturity v štvrtom ročníku dostáva študent doklad o vykonaní všeobecnej jazykovej skúšky v angličtine a po absolvovaní maturity v piatom ročníku získava aj štátnu jazykovú skúšku odbornú.
Pravidelné podujatia.
Gymnázium pravidelne organizuje júnovú Garden Party, ktorá je príležitosťou pre stretnutie rodičov, študentov a pedagógov s bývalými študentmi a tiež pedagógmi školy. Gymnázium taktiež organizuje každoročne tzv. Hodžove dni a Valentínsky ples. Organizuje sa tu aj veľa ďalších podujatí, ktoré si organizujú sami žiaci, ako napr. Hodžafest, Večerná škola a športový Palachfest. Škola navyše organizuje celoslovenskú súťaž pre študentov stredných škôl v písaní esejí pod názvom Hodžova esej. Tá je pod záštitou predsedu vlády Slovenskej republiky a jeho podpredsedu, ktorý sa osobne zúčastňuje na odovzdávaní cien úspešným autorom priamo na gymnáziu v Sučanoch.
Debatný klub.
Debatný klub Sučany je členom siete stredoškolských debatných klubov, ktoré združuje Slovenská debatná asociácia. Založený v roku 1993 ako prvý debatný klub na Slovensku, dnes je nie len najstarším, ale aj najväčším a jedným z najúspešnejších stredoškolských debatných klubov na Slovensku. Jeho členovia sa môžu pýšiť víťazstvami v Slovenskej debatnej lige 1996, 1997, 2011, 2012, 2018 a 2020, účasťou na majstrovstvách sveta v stredoškolskom debatovaní v Grécku, Katare, Škótsku, Južnej Afrike či Thajsku, a úspechmi vo viac než desiatke ďalších medzinárodných podujatí. V roku 2014 sa tímu zo Sučian podarilo prebojovať do celosvetového finále medzinárodnej súťaže International Public Policy Forum.
Karis.
Od januára 2011 vychádza mesačný študentský časopis Karis. Vychádza v tlačenej a internetovej podobe.
Sučany Alumni.
Občianske združenie Sučany Alumni - Spoločnosť absolventov gymnázia v Sučanoch vzniklo v lete 2009 za účelom združovať absolventov, vytvárať nové kontakty so súčasnými študentmi a podporovať školu. Združenie dáva dôraz predovšetkým na osobnostný rozvoj študentov a udržanie kvality školy. Pravidelne sa vyhlasujú súťaže a ocenenia, ktorých sa majú šancu zúčastniť členovia združenia (napr. Student &amp; Staff Alumni Award, Sučany Mastermind, Essay Competition). Každý rok tiež udeľuje aspoň jedno Štipendium Milana Hodžu pre budúceho študenta, ktorému štipendium zabezpečí potrebné finančné prostriedky na cestovné, stravné a ubytovacie výdavky na prvý rok štúdia.

</doc>
<doc id="203849" title="Ford Mondeo" url="https://sk.wikipedia.org/wiki?curid=203849">
Ford Mondeo

Ford Mondeo je osobný automobil strednej triedy vyrábaný automobilkou Ford Motor Company od roku 1993. Model Mondeo je priamym nástupcom modelovej rady Sierra, vyrábanej v rokoch 1982-1993. Model pre Severnú Ameriku má označenie Ford Contour.
Samotný názov Mondeo je odvodený z latinského slova "mundus", ktoré znamená svet.
Mondeo MK I. (1993-1996).
Prvý automobil modelovej rady Mondeo bol vyrobený 8. januára 1993, čím sa výrobca po 22 rokoch opäť vrátil k technológii predného pohonu. Cieľom vedenia automobilky Ford, v súvislosti so zavedením do výroby, bol 15% podiel na trhu v segmente automobilov strednej triedy. 
Od začiatku výroby bol automobil ponúkaný v troch benzínových variantoch motorizácie s technológiou Zetec o objemoch 1.6, 1.8, a 2.0 litra, pričom v obmedzenom počte bol 2.0 motor ponúkaný aj s pohonom všetkých štyroch kolies. 
V roku 1994 pribudla ďalšia pohonná jednotka v podobe benzínového 2.5 V6 motora. Dieselový agregát bol v ponuke iba jeden, 1.8 TD. 
Karosárske varianty prvej generácie predstavovali verzie sedan a kombi (turnier).
Mondeo MK II. (1997-2000).
MK 2 bola výrazne faceliftovaná verzia MK 1 a bola spustená do výroby v roku 1996.
Mondeo MK III. (2000-2007).
Tretia generácia ponúkla verzie sedan, kombi a športovú verziu ST 220. Okrem výraznej vizuálnej zmeny bol inovovaný aj interiér a ponuka motorov.
Mondeo MK IV. (2007–2014).
Najnovšia 4. generácia Mondea prešla v roku 2010 faceliftom, ktorý mierne zmenil prednú masku, nárazníky, predné aj zadné svetlá, no výraznou zmenou prešiel interiér. Rovnako bola vynovená i ponuka motorov, ktoré sú pri rovnakom objeme účinnejšie a výkonnejšie. K dispozícii sú 5 a 6 stupňové manuálne a 6 stupňová automatická prevodovka.
Pozn.: * 5-stupňová manuálna prevodovka, ** 6-stupňová automatická prevodovka, FFV = spaľuje benzín i bioetanol, / - s funkciou overboost.

</doc>
<doc id="203870" title="One Piece" url="https://sk.wikipedia.org/wiki?curid=203870">
One Piece

One Piece (jap.: ワンピース, "Wan Písu") je japonská manga séria, podľa ktorej neskôr vznikol aj rovnomenný anime seriál. Autorom mangy je Eičiro Oda. Manga aj anime sú v Japonsku veľmi populárne, získavajú vysoké hodnotenia a vysokú sledovanosť. Anime epizódy, manga kapitoly a manga zväzky stále vychádzajú. Dosiaľ bolo vydaných tiež 12 filmov, 3 OVA a niekoľko špeciálov.
Príbeh.
Príbeh je zasadený do obdobia vlády pirátov na oceánoch, ale odohráva sa v imaginárnom svete. "Monkey D. Luffy" je 17-ročný bláznivý chlapec, ktorý sa chce stať „kráľom pirátov“. Stále má so sebou slamený klobúk, ktorý dostal od piráta menom "Shanks", ktorý ho v minulosti zachránil.
Luffy sa teda rozhodol, že si založí vlastnú pirátsku posádku. Ako prvý sa k nemu pridal samuraj "Zoro Roronoa", nasledovaný navigátorkou "Nami", nepoučiteľným klamárom "Usoppom", kuchárom "Sanjim", lekárom "Chopperom" a ďalšími. Ich tím dostal názov "Mugiwara Kaizoku" (slov. doslovne: "Piráti Slameného Klobúka").
V celom seriáli sa objavuje veľmi veľa postáv.

</doc>
<doc id="203920" title="Ragnarök" url="https://sk.wikipedia.org/wiki?curid=203920">
Ragnarök

Ragnarök (v preklade "údel bohov") je v severskej mytológii označenie pre koniec sveta, zánik bohov, poslednú bitku mocností dobra a zla. Podľa legendy má svet byť opäť obnovený, pretože prežije osem dobrých bohov a jeden ľudský pár, ktorý sa pred nebezpečím ukryje v kmeni stromu Yggdrasil.Vo škandinávskom mytológii , Ragnarök (American výslovnosť: / r Æ ɡ n ə ˌ r ɒ k , r ɑː ɡ - / ( počúvanie )O tomto zvuku ) [2] [3] [4] je séria udalostí, vrátane veľkého boja , predpovedaný na smrť mnohých významných osobností (vrátane bohov Odina , Thora , Týra , Freya , Heimdalla a Lokiho)), prírodné katastrofy a ponorenie sa sveta do vody. Po týchto udalostiach bude svet znovu a znovu plodný, stretnú sa prežívajúci a vracajúci sa bohovia a svet bude znovu osídlený dvoma ľudskými preživšími . Ragnarök je dôležitou udalosťou v severskej mytológii a bol predmetom vedeckého diskurzu a teórie v dejinách germánskych štúdií .
Severný portál kostola Urnes z 12. storočia bol interpretovaný tak, že obsahuje vyobrazenia hadov a drakov, ktoré predstavujú Ragnaröka . [1]
O udalosti svedčí predovšetkým Poetická Edda , zostavená v 13. storočí z predchádzajúcich tradičných zdrojov, a Próza Edda , ktorú v 13. storočí napísal Snorri Sturluson . V próze Edda a v jednej básni Poetická edda sa udalosť označuje ako Ragnarök alebo Ragnarøkkr ( stará nórčina pre „Osud bohov“ a „Súmrak bohov“), čo je popularizácia používaná Skladateľ 19. storočia Richard Wagner s titulom poslednej zo svojich oper opery Der Ring des Nibelungen , Götterdämmerung (1876), čo je v nemčine „Súmrak bohov“.
Tradičné podanie.
Bohovia vedia, že Ragnarök je nevyhnutný. Hoci existuje veštba, že na konci sveta dôjde k veľkej bitke, v ktorej budú zničení, predsa sa na ňu pripravujú. 
Veľkosť bohov spočíva v tom, ako vzdorujú osudu, ktorému sa nemôžu vyhnúť. Záverečné štádium života sa ohlási rôznymi zlými znameniami. Najprv príde krutá zima ("fimbulvetr") a takéto zimy prídu tri za sebou bez toho, aby ich vystriedalo leto. Po celej zemi zavládnu kruté boje.
Slnko a mesiac budú prenasledovať vlci a zhltnú ich – nastane tma. Na svet zaútočia tri hlavné mocnosti. Z mora sa vyplazí obrovský had Midgårdsormen (Jörmungandr) v bojovej nálade, čím uvedie do pohybu loď z nechtov mŕtvych Naglfar. Túto loď riadi obor Hrym, kormidelníkom je Loki. Z juhu prichádzajú démon ohňa Surtr so synmi Muspellu. Ale zo všetkých najstrašnejší je vlk Fenrir. V tejto chvíli povstane Heimdall a zatrúbením dá vedieť, že nastává Ragnarök a bohovia sa pripravujú do boja.
Freyr bojuje proti Surtovi, ale padne. Thor bojuje s Midgårdsormenom a obaja sa zabijú navzájom. Fenrir zhltne Odina, zabije ho však jeho syn Vídar. Týr bojuje so psom Garmom (strážca z podsvetia) a privodia si navzájom smrť, rovnako dopadne súboj Lokiho a Heimdalla. Potom Surtr vrhne na celú zem oheň a všetko spáli.
Po Ragnaröku však z oceánu vyvstane nová zem, ktorú zaľudnia ľudia, ktorí sa ukryli v koreňoch jaseňa Yggdrasilu a bohovia, ktorí prežili, spolu s Baldrom a Hödom, navrátilcami z Helheimu, nájdu v troskách Valhally posolstvo Odina – runy.

</doc>
<doc id="203932" title="Arborétum Borová hora" url="https://sk.wikipedia.org/wiki?curid=203932">
Arborétum Borová hora

Arborétum Borová hora je účelovým zariadením Technickej univerzity vo Zvolene. Územie arboréta bolo vyhlásené za chránený areál v obciach Sliač a Zvolen, Banskobystrický kraj, okres Zvolen, vo Zvolenskej kotline, rozloha , vyhlásený 1981, dendrologické arborétum prevažne s druhmi domácimi na Slovensku, s podchytením ich vnútrodruhovej a zemepisnej premenlivosti, slúži na výučbu, súčasťou je rozárium a zbierka kaktusov a sukulentov. 
História.
30. marca v roku 1965 sa začali vysádzať prvé rastliny. Tento dátum je aj oficiálnym dátumom vzniku arboréta.
Rozárium.
Zbierka ruží v rozáriu obsahuje približne 840 odrôd. Genofondovo je zbierka zameraná na ruže vyšľachtené na historickom území bývalého Československa.
Zbierka kaktusov a sukulentov.
Obsahuje taxóny pôvodom zo Severnej Ameriky a Mexika, najmä rody "Echinocereus" a "Mammillaria", ale návštevník môže vidieť aj ukážky sukulentnej flóry z iných oblastí. Expozícia je rozdelená do skupín podľa miesta výskytu.
Kluby.
Pri arboréte vyvíja svoju činnosť od roku 1972 Klub kaktusárov Zvolen.
O rok neskôr v roku 1973 bol založený klub špecializujúci sa na pestovanie ruži - Rosa klub Zvolen.

</doc>
<doc id="203943" title="Čachtická jaskyňa" url="https://sk.wikipedia.org/wiki?curid=203943">
Čachtická jaskyňa

Čachtická jaskyňa je jaskyňa a národná prírodná pamiatka v správe SSJ.
Nachádza sa pri obci Čachtice v okrese Nové Mesto nad Váhom v Trenčianskom kraji. Územie bolo vyhlásené v roku 1972 a novelizované v roku 2005 s rozlohou ochranného pásma 379,319 ha. Je súčasťou CHKO Malé Karpaty.
Najstaršie prieskumné práce pri objavovaní podzemných priestorov v okolí Čachtíc sa datujú od rokov 1912 - 1914, ktoré vústili v auguste 1956 do objavu Čachtickej jaskyne. Blízke okolie jaskyne predstavuje krasovú plošinu s veľkými vyvýšeninami Drapľákom a Skalkou, ktorá sa mierne dvíha západným smerom k chrbtu Čachtického pohoria. Je charakterizovaná dobre vyvinutými škrapmi, krasovými jamami a inými povrchovými krasovými javmi. Tektonická dispozícia podmienila vznik podzemných krasových foriem, jaskýň a priepastí, z ktorých najvýznamnejšia je Čachtická jaskyňa, najdlhšia jaskyňa v Chránenej krajinnej oblasti Malé Karpaty.
Vchod do jaskyne sa nachádza v jednej z krasových jám severne od kóty Drapľák v nadmorskej výške . V súčasnosti dosahuje dĺžka jaskynných chodieb s zvislým rozpätím .
Jaskyňa vznikla v jemnokryštalických až drobnokryštalických strednotriasových vápencoch, ktoré patria k nedzovskej sérii Chočského príkrovu. Jaskynné priestory sú v prevažnej miere menších rozmerov s ojedinelým výskytom dómov a siení. Ich vznik bol podmienený zväčša korozívnou činnosťou presakujúcich vôd pozdĺž tektonických zlomov a puklín. Na niektorých miestach sa zachovali stopy po činnosti prúdiacej vody. V iných častiach podzemných priestorov prebiehal proces tvorby sintrovej výplne vo forme nátekov, stalaktitov a stalagmitov rôznorodých tvarov a veľkostí.
Z biologického hľadiska bola Čachtická jaskyňa málo preskúmaná. Poloha jaskyne, ako aj jej celkový charakter však vytvárajú predpoklad na výskyt zaujímavých foriem suchozemských a vodných bezstavovcov. Aj z pohľadu výskytu zimovísk netopierov patrí blízke okolie jaskyne k významným na Slovensku vďaka početnému zastúpeniu krasových dutín a dostatočných potravinových zdrojov.
V jaskyni bolo dosiaľ zistených osem druhov netopierov. Vo väčšom počte tu zimuje netopier veľký ("Myotis myotis") a podkovár malý ("Rhinolophus hipposideros"). O bezstavovcoch Čachtickej jaskyne sa vie zatiaľ veľmi málo. Z okolia vstupnej šachty jaskyne je známy výskyt stonôžky (Chilopoda) druhu Lithobius forficatus, ktorá patrí k bežným obyvateľom rôznych typov povrchových biotopov, prípadne vchodových partií jaskýň.

</doc>
<doc id="203947" title="Christian Cantwell" url="https://sk.wikipedia.org/wiki?curid=203947">
Christian Cantwell

 
 
 
 
Christian Cantwell (* 30. september 1980, Jefferson City, Missouri, USA) je americký atlét so zameraním na vrh guľou.
Vrcholové podujatia.
Valencia 2008.
Na HMS v atletike 2008 vyhral pokusom z piatej série.
Peking 2008.
Na letných olympijských hrách v Pekingu 2008 získal striebornú medailu výkonom 21,09 m. Na prvého Tomasza Majewskeho strácal 0,42 m.
Londýn 2012.
Na Letných olympijských hrách 2012 v Londýne skončil na štvrtom mieste výkonom 21,19 cm. Pred tretím Američanom Reesom Hoffom mal náskok 8 cm, za druhým Nemcom Davidom Storlom zaostal o 67 cm a za prvým Poliakom Tomaszom Majewskim o 70 cm.

</doc>
<doc id="204033" title="Kódex kánonov východných cirkví" url="https://sk.wikipedia.org/wiki?curid=204033">
Kódex kánonov východných cirkví

Kódex kánonov východných cirkví (lat. "Codex Canonum Ecclesiarum Orientalium (CCEO)") je systematický súbor cirkevného práva východných katolíckych cirkví. Promulgovaný bol 18. októbra 1990 pápežom Jánom Pavlom II. Do platnosti vstúpil 1. októbra 1991. Kódex je súborom právnych ustanovení, ktoré sú spoločné pre všetky východné katolícke cirkvi; v mnohých prípadoch ale dáva možnosť, aby si jednotlivé cirkvi sui iuris kodifikovali vlastné partikulárne právo. Kódex kánonov východných cirkví je záväzný pre všetkých východných katolíkov a v niektorých špecifických prípadoch aj pre rímskokatolíkov.
6. januára 1996 vydala Kongregácia pre východné cirkvi výklad k bohoslužobným predpisom obsiahnutým v kódexe pod názvom Inštrukcia na aplikáciu bohoslužobných predpisov Kódexu kánonov východných cirkví.
Pendantom pre Rímskokatolícku (latinskú) cirkev je Kódex kánonického práva ("Codex Iuris Canonici").

</doc>
<doc id="204048" title="Astronomická ulica" url="https://sk.wikipedia.org/wiki?curid=204048">
Astronomická ulica

Astronomická ulica je ulica v Bratislave, v mestskej časti Ružinov.
Ohraničená je hlavnými komunikáciami Vrakunská cesta, Ružinovská cesta a ulicami Súhvezdná, Obežná a Družicová. Na ulici sa nachádza konečná zastávka tzv. ružinovskej električkovej radiály, konečnú zastávku tu majú linky a . 
Zastávku tu majú aj autobusy liniek , , , a .
Pomenovaná je po vednom odbore, astronómii a vznikla v polovici 60-tych rokov minulého storočia, kedy sa na nej vybudoval murovaný trojpodlažný dom. 

</doc>
<doc id="204057" title="Jakabov palác" url="https://sk.wikipedia.org/wiki?curid=204057">
Jakabov palác

Jakabov palác je neogotická budova v Košiciach stojaca na rohu Mlynskej a Štefánikovej ulice, neďaleko niekdajšieho koryta Mlynského náhonu.
História.
Budovu sám pre seba navrhol staviteľ Peter Jakab, autor mnohých eklektických budov. Stavba bola dokončená v roku 1899. Pri stavbe boli použité aj vyradené kamenné časti z Dómu svätej Alžbety, pri rekonštrukcii ktorého získal Jakab stavebný materiál.
Do roku 1968 palác stál na brehu Mlynského náhonu, čím sa vytvárala nádherná idyla. Náhon bol však v roku 1968 zrušený a palác odvtedy stojí na okraji rušnej štvorprúdovej komunikácie.
Po oslobodení mesta Sovietskou armádou bol istý čas sídlom prezidenta obnovenej Česko-Slovenskej republiky Edvarda Beneša.
V rokoch 1992 – 2000 v budove sídlila Britská rada ("British Council") a v súčasnosti sa využíva na významné spoločenské podujatia.
Palác patrí medzi národné kultúrne pamiatky.
Majitelia.
Palác vlastnil Peter Jakab až do roku 1908, keď sa Jakabovci odsťahovali z Košíc, predali palác Hugovi Barkányimu. Po druhej svetovej vojne palác prešiel do majetku mesta. Po roku 1989 si na palác uplatnila nárok Katarína Póšová – dcéra Barkányiho. V roku 1996 súd rozhodol, že Jakabov palác patrí do dedičstva po Barkányiovcoch, v roku 1999 naopak rozhodol, že nepatrí a roku 2001 zase že patrí. Mesto Košice rozsudok napadlo.
V roku 2005 súd rozhodol, že palác patrí mestu, ale údajná majiteľka sa proti rozhodnutiu odvolala. Od roku 2010 súd opätovne rozhodol, že patrí budova mestu Košice. V roku 2014 bola podaná žaloba od domnelých vlastníkov z Južnej Ameriky. V roku 2019 súd rohodol, že palác mestu nepatrí. Mesto sa voči tomuto rozsudku odvolalo. V liste vlastníctva z roku 2021 je uvedené, že pamiatka je vo vlastníctve mesta Košice.

</doc>
<doc id="204079" title="Wraith" url="https://sk.wikipedia.org/wiki?curid=204079">
Wraith

Wraithovia sú fiktívna rasa zo seriálu Stargate Atlantis, ktorý voľne nadväzuje na seriál Hviezdna brána a z hry Apex Legends. Je to mimozemský humanoidný druh, nachádzajúci sa v galaxii Pegasus, kam odleteli Antikovia.
Druh vznikol mutáciou DNA z rasy podobnej ľuďom, ktorú spôsobil mimozemský druh hmyzu, nazývaného Iratuzský chrobák. Vďaka mutácii sú Wraithovia schopní získavať životnú energiu vysávaním z ľudských obetí, ktoré následne zostarnú a zomrú.
Život však vedia aj vracať ale tým oslabujú sami seba.
Antikovia na boj proti nim vytvorili replikátorov;tý sa však obrátili proti nim.

</doc>
<doc id="204133" title="Antigonos Jednooký" url="https://sk.wikipedia.org/wiki?curid=204133">
Antigonos Jednooký

Antigonos Jednooký, (gr. Monofthalmos), alebo aj Kyklop, (* asi 380, † 301 pred Kr.), bol macedónsky vojenský veliteľ a politik v 4. storočí pred Kr.
Antigonos bol veliteľom Alexandra Veľkého a už roku 333 pred Kr. sa stal správcom (satrapa) Frýgie v Malej Ázii. Po Alexandrovej smrti získal ďalšie územia v Malej Ázii (Pamfýliu, Lýkiu a Veľkú Frýgiu) a nakoniec sa stal stratégom (vojenským veliteľom) celej Ázie. Snažil sa udržať jednotu Alexandrovej ríše, ale vo vojnách diadochov porazil Eumena a po vyhlásení „slobody“ gréckych mestských štátov získal vplyv v Grécku. V roku 309 dal odstárniť Alexandrovu sestru Kleopatru, ktorá si robila nároky na vládu, a ovládol Atény. V roku 306 porazil egyptského Ptolemaia I. v bitke pri Salamíne na ostrove Cyprus a spolu so svojím synom Démetriom ako prvý z diadochov prijal kráľovský titul, čím vlastne skončila celistvosť Alexandrovej ríše.
V roku 301 pred Kr. sa proti nemu spojili ostatní diadochovia (Ptolemaios, Lysimachos, Kassandros a Seleukos), v bitke pri Ipse bol ťažko zranený a zakrátko zomrel.

</doc>
<doc id="204235" title="Mil Mi-8" url="https://sk.wikipedia.org/wiki?curid=204235">
Mil Mi-8

Mil Mi-8 (v kóde NATO: "Hip") je viacúčelový vrtuľník strednej triedy, ktorý môže byť použitý i na priamu podporu pozemných vojsk (tzv. gunship).
Vznik a vývoj.
Stroj vznikol na základe požiadaviek Aeroflotu. Prvý prototyp vrtuľníka Mil Mi-8 bol zalietaný 9. júla 1961. Druhý prototyp, ktorý bol vybavený dvoma turbínovými motormi AI-24W, po prvýkrát vzlietol 17. septembra 1962. Typ Mi-8 sa stal najrozšírenejším transportným vrtuľníkom na celom svete. Doteraz slúži v mnohých armádach a civilných organizáciách. Môže byť vyzbrojený blokmi neriadených rakiet a rôznou hlavňovou výzbrojou. Bolo vyrobených približne 13 000 kusov. Neskôr bola vyvinutá verzia s výkonnejšími motormi a lepším prístrojovým vybavením označená Mi-17, ktorá sa však od svojho predchodcu navonok výrazne nelíši.
Takticko-technické údaje.
Mi-8 je dvojmotorový vrtuľník s jedným nosným rotorom, pre dvoj až trojčlennú posádku a 24 až 28 sediacich cestujúcich (prípadne 12 ležiacich), alebo zodpovedajúci náklad. Trup je tvorený kovovou polškrupinou s niekoľkými oceľovými dielmi. Nosný rotor s piatimi listami je kovový rovnako ako trojlistá vrtuľa vyrovnávacieho rotora. Kolesový podvozok je pevný. Kabína je prístupná bočnými dvermi, v zadnej časti trupu sa nachádza nákladná rampa. Civilné stroje majú inštalovaný aj priehľadný hranol na boku trupu, ktorý slúži ako pozorovateľňa operátorovi žeriavu.

</doc>
<doc id="204379" title="Tomsk" url="https://sk.wikipedia.org/wiki?curid=204379">
Tomsk

Tomsk () je mesto v Rusku. Nachádza sa na Sibíri má 573 647 obyvateľov (2018). Mesto je významným centrom vzdelávania na Sibíri, nachádza sa tu 7 štátnych a 2 súkromné vysoké školy, ktoré navštevuje 86 000 študentov.
História.
Tomsk bol založený v roku 1604 na príkaz cára Borisa Godunova kozákmi ako ruská vojenská pevnosť. Názov mesto získalo podľa rieky Tom, cez ktorú malo strážiť brod pred Tatármi. Časom sa mesto stalo dôležitou vojenskou základňou pre výpravy do vtedy divokého okolia. Pretože nemalo konkurenciu, pomerne rýchlo sa z neho stalo administratívne centrum a v roku 1804 sa stalo centrom gubernie.
V 30. rokoch 19. storočia sa jeho rast ešte urýchlil, keď v neďalekom okolí bolo objavené zlato. 19. decembra 1917 tu získali moc boľševici. V roku 1918 tu boli aj jednotky československých légií a bielogvardejcov, opäť bola sovietska moc ustavená až ku konci roku 1919.
Významné stavby.
V Tomsku sa nachádza prvá univerzita na Sibíri – funguje už od roku 1880 a má jednu z najväčších knižníc v Rusku.

</doc>
<doc id="204394" title="Lancia" url="https://sk.wikipedia.org/wiki?curid=204394">
Lancia

Lancia je talianska automobilka založená v roku 1906 v Turíne, pod názvom "Lancia &amp; C. Fabrica Automobili".
Jej zakladateľmi boli Vincenzo Lancia a Claudio Fogolin. Patrí medzi najstarších výrobcov automobilov vo svete. Je známa ako propagátor technických inovácií (napríklad ako prvá vyrábala vozidlá so samonosnou karosériou, má tiež veľmi dlhú históriu v rallye pretekoch. Od roku 1969 je súčasťou koncernu FIAT. Tak ako väčšina talianskych automobiliek vyrábala i Lancia nákladné a úžitkové vozidla, autobusy, trolejbusy a vozidla pre armádu a to až do roku 1975, od kedy táto časť výroby spadá pod firmu Iveco , ktorú taktiež vlastní FIAT. V dnešnej dobe Lancia vyrába len osobné automobily.
Lancia a prominenti.
Vozidlá slávnej a luxusnej talianskej značky boli veľmi populárne u celebrít ako Caruso, Greta Garbo, Gloria Swanson, Ernest Hemingway, Gary Cooper alebo Max Schmeling. Automobily tejto značky vlastnili tiež pretekári Tazio Nuvolari a Mike Hawthorn alebo výrobca lietadiel Anthony Fokker . V roku 1923 si Franz Kafka zapísal do svojho denníka dojmy z inzerátu na automobil Lancia. Viedenský architekt Adolf Loos v rovnakom roku navrhol vozidlo na báze automobilu Lancia. Erich Maria Remarque ušiel vo svojom vozidle Lancia Dilambda spoločne s Marlene Dietrichovú a jej dcérou z Nemecka do Francúzska a automobilu neskôr venoval aj poviedku.
Albert Speer vlastnil biele športové vozidlo Lancia, rovnako ako podnikateľ a inžinier Robert Blohm, ktorému červená Lancia "splnila jeho životný sen". Bavorský princ Konštantín, ktorý svoje vozidlo Lancia Dilambda Cabriolet používal ešte po druhej svetovej vojne, o ňom vyhlásil, že: "je to auto môjho života" Popularita medzi celebritami neutrpela ani v povojnovom období, kupé a kabriolety značky vlastnili a užívali Gregory Peck, Audrey Hepburnová, Jean-Paul Belmondo, Brigitte Bardotová či Marcello Mastroianni. Vlastnou tvorbou na báze vozidiel sa zaoberali aj karosári ako Elio Zagato a Battista Pininfarina či priemyselný dizajnér Raymond Loewy. Hoci Juan Manuel Fangio prevažne pretekal s vozidlom Mercedes-Benz, v roku 1956 zvíťazil s monopostom Lancia-Ferrari D50 aj súkromne používal automobil značky Lancia, čo aj sám stvárnil vo filme "Fangio". 

</doc>
<doc id="204418" title="Veverica obyčajná" url="https://sk.wikipedia.org/wiki?curid=204418">
Veverica obyčajná

Veverica obyčajná (iné názvy: veverica stromová, veverica hrdzavá, nepresne: "veverička obyčajná"; lat. "Sciurus vulgaris"), je cicavec z čeľade vevericovité. Obýva celú Palearktídu. Výskyt na Slovensku bol doložený na 73,1 % územia, chýba len v bezlesných oblastiach a v mäkkých lužných lesoch. Je dobre prispôsobená životu na stromoch.
Opis.
Veverica obyčajná dosahuje dĺžku tela 20 –  a dĺžku chvosta má a hmotnosťou 210 – 410 gramov. Chrbát má červenohnedý, sivočervený (najmä na nížine, hnedý až čierny (vo vyšších polohách), brucho biele, huňatý chvost. V zime majú sivý nádych a ušnice s výraznejšími štetinkami. Aktívna je najmä cez deň. Žije na stromoch, veľmi dobre sa šplhá a skáče. Pohybuje sa veľmi šikovne aj po tých najvyšších konároch. Pri skokoch jej pomáha udržiavať rovnováhu dlhý huňatý chvost. Rýchlo sa šplhá ale rýchlo sa pohybuje aj po zemi.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 315 (73,1 % rozlohy Slovenska, do roku 1964 len v 59, 13,7 %) v nadmorských výškach 110 (Číčov) – (vo Vysokých Tatrách).
Biotop.
Veverica obyčajná žije v lesoch rôzneho druhu. Vyhýba sa len mäkkému lužnému lesu. Podmienkou je, aby mala k dispozícii stromy vo veku, kedy už plodia. Okrem lesov obýva parky, cintoríny, záhrady a stromoradia so starými stromami.
Správanie.
Stavia guľaté hniezda z vetvičiek, trávy a machu, obýva aj dutiny stromov a staré hniezda. V zime nehibernuje. Počas tuhej zimy veverice čerpajú zo svojich letných a jesenných potravinových zásob, alebo spia v hniezde a sú málo aktívne. V čase rozmnožovania, od februára do septembra, vykazujú najväčšiu aktivitu. Ročne máva 1 – 2 vrhy s 3 – 5 (8) holými, slepými mláďatami. Gravidita trvá 35 – 42 dní. Oči otvárajú po 4 týždňoch a živia sa materským mliekom približne 6 týždňov, osamostatňujú sa v 8. týždni, ako ročné pohlavne dospievajú a žijú priemerne 5 – 6 rokov.. Schopnosť lúskať orechy a šišky je vrodená, ale cvičením sa zdokonaľuje. Pomocou dlhých ostrých pazúrov sa dokáže dokonale šplhať po kmeňoch stromov. Kvôli jej malej hmotnosti dokáže liezť aj na vysoké, tenké vetvičky.
Potrava.
Zbiera semená, púčiky, kôru a lyko ihličnatých a listnatých stromov, bobule, huby, machy, lišajníky. Konzumuje aj živočíšnu potravu, hmyz, húsenice, článkonožce, vajcia (škrupiny z vajec kvôli vápniku), mláďatá vtákov. V čase dostatku potravy si robí zásoby semien aj iných plodov v dutinách stromov.

</doc>
<doc id="204524" title="Katedrála v Roskilde" url="https://sk.wikipedia.org/wiki?curid=204524">
Katedrála v Roskilde

Katedrála v Roskilde () je gotická, z tehál postavená katedrála v meste Roskilde v Dánsku. Nachádza sa na Sjællande, najväčšom ostrove Dánska. Počiatky katedrály siahajú do 12. storočia, kedy začala jej výstavba. 
Katedrála bola prvá gotická sakrálna tehlová stavba v Škandinávii, ktorá inšpirovala výstavbu ďalších sakrálnych gotických stavieb v celej severnej Európe.
Koncom stredoveku sa katedrála stala mauzóleum kráľovskej rodiny a od čias Kristiána II. Oldenburga sú v nej pochovaní všetci panovníci dánskej monarchie. 
V roku 1995 sa katedrála stala súčasťou svetového kultúrneho dedičstva UNESCO.

</doc>
<doc id="204530" title="Daniel Škoviera" url="https://sk.wikipedia.org/wiki?curid=204530">
Daniel Škoviera

Prof. PhDr. Daniel Škoviera, PhD. (* 30. november 1946, Mikulášová† 24. február 2021, Bratislava) bol slovenský klasický filológ, vysokoškolský učiteľ a prekladateľ starokresťanskej a humanistickej literatúry.
Zo života.
Narodil sa Jánovi a Márii Škovierovým v dedinke Mikulášová (Niklová) v okrese Bardejov. Jeho otec Ján Škoviera bol gréckokatolícky kňaz. Pochádzal zo štyroch detí - Marián (1945), Daniel (1946), Albín (1949), Martin (1957). Brat Albín Škoviera je vysokoškolský pedagóg, publicista, textár a skladateľ.

</doc>
<doc id="204578" title="Recepčný zákon (1918)" url="https://sk.wikipedia.org/wiki?curid=204578">
Recepčný zákon (1918)

Zákon o zriadení samostatného štátu československého" (v Zbierke zákonov a nariadení vyhlásený ako zákon č. 11/1918 Zb. z. a nar. o zriadení samostatného štátu československého, iné názvy: Zákon Národného výboru československého zo dňa 28. októbra 1918 o zriadení samostatného štátu československého alebo iba zákon č. 11/1918 Zb. z. a n., v pôvodnom jazyku, t.j. v češtine "Zákon (ze dne 28. října 1918) o zřízení samostatného státu československého", označovaný aj ako recepčný zákon alebo recepčná norma") bol prvý zákon vydaný Národným výborom československým v deň vzniku prvého česko-slovenského štátu. Autorom pôvodného textu zákona je JUDr. Alois Rašín.
Úvodným vyhlásením zákona bol proklamovaný česko-slovenský štát: "Samostatný stát československý vstoupil v život." Norma neurčovala jeho štátnu formy. Bolo určené (dočasné) bezvýhradné prebratie / recepcia právneho systému rakúsko-uhorskej monarchie (princíp právnej kontinuity). Táto skutočnosť viedla k tomu, že v novom, unitaristickom štáte existoval nasledujúch niekoľko desiatok rokov právny dualizmus. Zákon mal faktickú povahu dekrétu a účinnosť nadobudol okamžite po publikovaní v novinách 28. októbra 1918. Zákon podpísali v Prahe prítomní členovia Národného výboru československého, vrátane čerstvo kooptovaného slovenského člena Vavra Šrobára (tzv. muži 28. októbra).
Národný výbor bol označený za orgán vôle národa a vykonávateľa zvrchovanosti, vykonával moc zákonodarnú aj výkonnú.
Spolu so zákonom bol prijatý aj dokument "Ohlas k národu ľud československý." 
Text zákona.
Citovaný text zákona v pôvodnom znení podľa:
"Samostatný stát československý vstoupil v život. Aby byla zachována souvislost dosavadního právního řádu se stavem novým, aby nenastaly zmatky a upraven byl nerušený přechod k novému státnímu životu, nařizuje Národní výbor jménem československého národa jako vykonavatel státní svrchovanosti toto:"
"Čl. 1 Státní formu československého státu určí Národní shromáždění ve srozumění s Československou Národní radou v Paříži. Orgánem jednomyslné vůle národa a také vykonavatelem státní svrchovanosti je Národní výbor."
"Čl. 2 Veškeré dosavadní zemské a říšské zákony a nařízení zůstávají prozatím v platnosti."
"Čl. 3 Všechny úřady samosprávné, státní a župní, ústavy státní, zemské, okresní a zejména i obecní jsou podřízeny Národnímu výboru a prozatím úřadují a jednají dle dosavadních platných zákonů a nařízení."
"Čl. 4 Zákon tento nabývá účinnosti dnešním dnem."
"Čl. 5 Národnímu výboru se ukládá, aby tento zákon provedl."
"V Praze 28. října 1918"
Text dokumentu "Ohlas k národu ľud československý".
"Lide československý! Tvůj odvěký sen stal se skutkem. Stát československý vstoupil dnešního dne v řadu samostatných, svobodných, kulturních států světa. Národní výbor, nadaný důvěrou veškerého lidu československého, přejal jako jediný a oprávněný a odpovědný činitel do svých rukou správu svého státu. Lide československý! Vše, co podnikáš, podnikáš od tohoto okamžiku jako nový svobodný člen velké rodiny samostatných svobodných národů. Novými činmi v těchto chvílích zahajují se nové, bohdá slavné dějiny Tvoje. Nezklameš očekávání celého kulturního světa, který se žehnáním na rtech vzpomíná Tvých slavných dějin, jež vyvrcholili v nesmrtelné výkony československých legií na západním bojišti a na Sibiři. Celý svět sleduje Tvoje kroky do nového života, Tvůj vstup do země zaslíbené. Zachovej štít čistý jako jej zachovalo Tvé národní vojsko : Československá legie. Buď si stále vědom, že jsi občanem československého státu nejen se všemi právy, nýbrž i povinnostmi. Na počátku velikého díla ukládá Ti Národní výbor, ode dneška Tvá vláda, aby Tvé chování a Tvá radosť byly důstojny velké chvíle nynější. Naši osvoboditelé Masaryk a Wilson nesmí býti zklamáni ve svém přesvedčení, že dobyli svodoby lidu, který dovede sám sobě vládnouti, ni jediným rušivým činem nesmí býti zkaleny nynější veliké okamžiky, ni jediný z Vás nesmí se dopustiti ničeho, co by mohlo vrhnouti stín na čisté jméno národa. Každý z Vás musí bezvýhradně šetřiti všeho, co jinému jest svato. Svobody osobní, majetku soukromého nesmí býti dotčeno. Podrobte se bezvýhradně rozkazu národního výboru. V Praze, dne 28. října 1918. Za národní výbor československý Dr. Fr. Soukup, v. r., Dr. Vavro Šrobár, v. r., Antonín Švehla, v. r., Jiří Stříbrný, v. r., JUDr. al. Rašín v. r. "

</doc>
<doc id="204586" title="Nonsens" url="https://sk.wikipedia.org/wiki?curid=204586">
Nonsens

Nonsens je žáner lyrickej poézie vyznačujúci sa zdanlivo nezmyselnými prvkami. Výraz pochádza z anglického výrazu "nonsense" (nezmysel). Nonsens vznikol v anglickej poézii (známym predstaviteľom je L. Carroll - Alica v Krajine zázrakov). Nonsens z estetických a štylistických kategórií využíva paradox, grotesknosť, absurdnosť, čerpá z ľudovej slovesnosti. Využíva slovné hračky, riekanky a pod. pripomínajúce folklór.
V slovenskej poézii nájdeme nonsens v tvorbe Válka a Feldeka (detská literatúra). Napr. Feldek: Hra pre tvoje modré oči, v ktorej v cirkuse zeleniny v záhrade vystupujú fazuľa, kukurica, cibuľa... V slovenskej poézii nájdeme nonsens v tvorbe Miroslava Válka, Ľubomíra Feldeka, Štefana Moravčíka, Tomáša Janovica a Jána Navrátila.

</doc>
<doc id="204640" title="Akordeón" url="https://sk.wikipedia.org/wiki?curid=204640">
Akordeón

Akordeón je hudobný nástroj, pri ktorom sú zdrojom zvuku kovové jazýčky, rozochvievané prúdom vzduchu. Ten je získavaný pohybom mechu. Pre ovládanie nástroja slúžia dve skupiny klávesov. Akordeón patrí medzi aerofóny.
Dejiny.
Akordeón sa prvýkrát v dejinách objavil roku 1829. Vtedy si dal viedenský výrobca nástrojov Demian patentovať nástroj – Accordion. Nástroj vznikol zdokonalením Buschmannovej handäoliny, ktorá bola vynájdená v roku 1812. Ale v mnohých štátoch sa na dlhú dobu vžil názov harmonika (harmonika bolo súhrnné označenie nástrojov približne o sto rokov starších, založených na celkom inom princípe). V týchto štátoch sa ale slovom harmonika označovali nástroje ako sú händaolina, accordion, bandonion atď. Z týchto nástrojov sa dnes uplatňuje hlavne akordeón. Ide o chromatický nástroj rovnako-zvučný. Z hľadiska širšieho rozdelenia nástroja sa dá akordeón považovať za aerofón, najviac ho však vystihuje označenie idiofon. V akordeóne vzniká tón kmitaním jazýčkov, ktoré sú rozkmitávané prúdiacim vzduchom, ktorý je buď nasávaný, alebo vytlačovaný mechom akordeónu.
Typy akordeónov.
Gombíková harmonika.
Pre ovládanie diskantovej aj basovej časti gombíkovej harmoniky slúži množstvo guľatých gombíkov, usporiadaných do niekoľkých rád. 
Klávesový akordeón.
Pianový alebo klávesový akordeón má v diskantovej časti klaviatúru s rozsahom väčšinou od dvoch do troch oktáv.

</doc>
<doc id="204721" title="Jan Černý" url="https://sk.wikipedia.org/wiki?curid=204721">
Jan Černý

Jan Černý (* 4. marec 1874, Uherský Ostroh, okres Uherské Hradiště – † 10. apríl 1959, Uherský Ostroh) bol český politik a úradník. Zastával dvakrát funkciu predsedu česko-slovenskej vlády, okrem toho tiež pôsobil ako minister vnútra.
Jan Černý vyštudoval práva na právnickej fakulte Karlovej univerzity v Prahe. V roku 1899 nastúpil ako zamestnanec hodonínskeho okresného hajtmanstva. Od roku 1908 pôsobil ako úradník na ministerstve verejných vecí vo Viedni.
V roku 1912 sa Jan Černý stal prednostom moravského miestodržiteľstva v Brne, ktorým zostal až do roku 1918. Pri vyhlasovaní samostatného štátu sa podieľal na preberaní úradu do českých rúk.
V rokoch 19201928 bol Jan Černý prezidentom politickej krajinskej správy na Morave, potom až do roku 1939 pôsobil vo funkcii krajinského prezidenta Moravskosliezskej krajiny. Počas svojho pôsobenia vo vládnych funkciách bol na týchto postoch zastupovaný.
15. septembra 1920 sa stal predsedom vlády a ministrom vnútra takzvanej úradníckej vlády. Na poste ministra vnútra zostal i po zostavení novej vlády, ktorú viedol Edvard Beneš. Po vzniku 1. Švehlovej vlády sa vrátil ku svojej úradníckej práci na Morave.
Po druhý raz sa stal predsedom úradníckej vlády v roku 1926 (18. marca12. októbra), ministrom vnútra potom zostal až do roku 1929. V tejto funkcii pôsobil i vo vládach agrárnikov Františka Udržala a Jana Malypetra a v roku 1938 i v úradníckej vláde generála Jana Syrového, ktorá prijíma Mníchovskú dohodu.
V marci 1939 požiadal Jan Černý na vlastnú žiadosť o penzionovanie, v máji bol penzionovaný a svoj život dožil v ústraní v Uherskom Ostrohu, kde i v roku 1959 zomrel.

</doc>
<doc id="204722" title="Volkswagen" url="https://sk.wikipedia.org/wiki?curid=204722">
Volkswagen

Volkswagen AG alebo len VW je nemecká automobilka, akciová spoločnosť sídliaca vo Wolfsburgu. Je členom koncernu Volkswagen, jedného z najväčších svetových automobilových koncernov. Názov v preklade znamená "ľudové vozidlo". Na Slovensku pôsobí ako Volkswagen Slovakia.
História.
Automobilová spoločnosť bola založená v roku 1937 s cieľom vyrábať práve vozidlá, ktoré by si mohol dovoliť každý pracujúci občan. Túto ideu presadzoval predovšetkým Adolf Hitler, ktorý konštrukciou vozidla poveril Ferdinanda Porscheho (aj preto, že ten sa už koncepciu lacného auta niekoľko rokov zaoberal). Poverenie dostal Ferdinand Porsche už v roku 1934, ale nejasný spôsob financovania celý projekt zdržal až do roku 1937, kedy bola založená Spoločnosť pre prípravu nemeckého ľudového vozidla s.r.o. a tá sa v roku 1938 premenovala na Volkswagenwerk GmbH. Podľa britského historika Richarda Evansa, Hitler, ktorý sa zaujímal o autá (ale nikdy ich neriadil) osobne navrhol charakteristický zaoblený tvar budúceho vozidla, inšpirovaný designom vozidiel Tatra konštruktéra Hansa Ledwinku.
Pôvodný plánovaný názov vozidla bol KdF-Wagen ("Kraft durch Freude vozidlo)" a malo sa ich vyrobiť 150 000 ročne. Po začatí druhej svetovej vojny bola výroba preorientovaná na zbrojnú výrobu. Závod prebral opravárenské práce na lietadlách Junkers Ju 88 a namiesto KdF začal vyrábať na rovnakej platforme malé vojenské terénne (Kübelwagen) a obojživelné (Schwimmwagen) vozidlá. 
V roku 1942 už bol najväčším výrobcom osobných automobilov v Nemecku. V tom čase tvorili 2/3 pracujúcich v závode ľudia na nútených prácach. Po obsadení Nemecka bola obnovená výroba osobných automobilov podľa pôvodných projektov, ale pod britským vedením. V rokoch 1946 – 1948 dosiahol objem produkcie 1 000 automobilov mesačne.
Roku 1950 začala automobilka výrobu jedného zo svojich najslávnejších modelov, vozidla VW T1.
V 50. rokoch začal Volkswagen expanziu do sveta. Začal výrobu v Brazílii a predaj na takmer všetkých kontinentoch vrátane Austrálie a Ázie. V 60. rokoch pokračoval VW v rozvoji, ale zažil aj niekoľko odbytových kríz. Rok 1965 sa zapísal do histórie firmy spojením s automobilkou Auto Union GmbH, v ktorej získal Volkswagen väčšinový podiel. Táto spoločnosť sa neskôr v roku 1969 spojila s "NSU Motorenwerke AG" a premenovala na "Audi NSU Auto Union AG".
70. roky priniesli zásadnú reštrukturalizáciu modelovej výroby značky – začatie produkcie dodnes vyrábaných modelov VW Passat a VW Golf a na druhej strane ukončenie výroby modelu Chrobák v Nemecku (v Mexiku sa vyrábali až do roku 2003). V 80. rokoch pokračoval VW v modernizácií zavedením nových technológií, napr. (katalyzátor, elektronické vstrekovanie), získal nadpolovičnú väčšinu akcií Španielskej značky Seat(3. samostatná značka koncernu) a spoluprácou s inými (prevažne Japonskými) značkami dosiahol 10 % podielu trhu v Európe a 20 % v Severnej Amerike. V 90. rokoch pripojil Volkswagen do svojho koncernu ďalšiu značku (českú Škodu Auto), ale tiež zažil v roku 1993 najhoršiu krízu v histórii značky. Tu prekonal hlavne vďaka veľmi úspešným novým generáciám modelov Golf a Passat, ktoré doplňuje už tradičný model VW Polo.
V súčasnosti je VW jednou z mála značiek, ktorým sa zatiaľ vo väčšej miere vyhýba celosvetová automobilová recesia a Volkswagen vstupuje do nových segmentov trhu, ako automobilového (nákladné automobily – značkou Scania), tak aj napríklad trhu lodných motorov. Model VW Golf prekonal v počtu vyrobených vozidiel aj Chrobáka, ktorého bolo vyrobeného celkom 21 529 464 exemplárov, a stále sa pokračuje v jeho výrobe.
Vedenie firmy v súčasnej dobe tvorí dozorná rada a výkonný výbor. Dozornú radu tvorí 20 predsedov jednotlivých odborov vo firme. Predsedom predstavenstva je od 13. apríla 2018 Dr. Herbert Diess. Výkonný výbor má 5 členov. Jeho bývalý predseda Martin Winterkorn po najväčšom emisnom škandáli odstúpil zo svojho postu. Tento emisný škandál vo veľkej miere postihol firmu, jeho hodnota vtedy výrazne klesla. V angličtine a ruštine je škandál nazývaný ako VW škandál, VW sa však podarilo ho premenovať na "Dieselgate" a takto je označovaný v Nemecku, Česku a inde. 
Výrobné závody.
1. Od roku 1959 sa tu vyrábajú motory aj pre iné vozidlá.

</doc>
<doc id="204738" title="UNIX-like operačný systém" url="https://sk.wikipedia.org/wiki?curid=204738">
UNIX-like operačný systém

UNIX-like operačný systém alebo UNIXu podobný operačný systém (, skrátene UN*X, *nix) je označenie pre viacúlohový a viacpoužívateľský operačný systém, vychádzajúci z filozofie operačného systému Unix. Teoreticky je každý Unix systém Unix-like, ale v praxi sa ako Unix-like označujú iba systémy, ktoré nie sú Unix.
Na rozdiel od rôznych klonov Unixu, ktoré sú zväčša proprietárnym vlastníctvom rôznych firiem a ich licencia nedovoľuje volné šírenie a úpravy kódu, mnohé Unix-like operačné systémy majú otvorený zdrojový kód a je možné ich voľné šírenie a upravovanie. Na označenie takýchto systémov sa občas používa termín "Freenix". Z týchto dôvodov nastal, hlavne v priebehu 90-tych rokov minulého storočia, taký búrlivý vývoj, že počet ich implementácií mnohonásobne prevýšil počet komerčne vyvíjaných Unixov. Niektoré firmy dokonca pristúpili na to, že zdrojové kódy svojich Unixových operačných systémov uvoľnili a sprístupnili.
Na Unix-like báze je založené veľké množstvo dnes používaných operačných systémov na serveroch i osobných počítačoch.
Medzi najrozšírenejšie a najznámejšie Unix-like systémy v súčasnosti patria Linux, Mac OS X, Solaris ako aj systémy z rodiny BSD (FreeBSD, NetBSD, OpenBSD).

</doc>
<doc id="204819" title="Tropické pásmo" url="https://sk.wikipedia.org/wiki?curid=204819">
Tropické pásmo

Tropické pásmo je typické pre oblasti, ktoré majú teplé a suché počasie po celý rok. V dôsledku nízkej miery oblačnosti je povrch intenzívne ožarovaný Slnkom. Vyskytujú sa tu oblasti s najvyššími teplotami na Zemi, nezriedka presahujúcimi 40 až 50 °C a naopak pomerne nízkymi nočnými teplotami počas zimných nocí, ktoré klesajú blízko 0 °C. Úhrn zrážok je celoročne menší ako 250 mm. Oblasti v zrážkovom tieni a západné časti kontinentov majú len okolo 100 mm zrážok, v týchto miestach často vznikajú púšte.

</doc>
<doc id="204864" title="Bray (Írsko)" url="https://sk.wikipedia.org/wiki?curid=204864">
Bray (Írsko)

Bray (ír. "Bré") je mesto vo východnej časti Írska, v grófstve Wicklow. Žije tu 31 901 obyvateľov , zároveň je najľudnatejším mestom grófstva, 9. najľudnatejším mestom štátu a je súčasťou dublinskej aglomerácie.
Je to prístavné mesto na pobreží Írskeho mora, leží juhovýchodne od centra Dublinu na rieke Dargle. Severná hranica mesta je zároveň hranicou s grófstvom Dublin. 
Bray sa nachádza na križovatke ciest N11, R117, R119, R761, R766, R767 a R768, západne od mesta začína diaľnica M11. Mesto ďalej leží na hlavnej železničnej trati Dublin - Wexford - Rosslare Harbour a je napojené na dublinskú rýchlodráhu DART. 
Bray je tiež známou turistickou destináciou s pobrežnou promenádou, ktorá je na juhu zakončená útesom Bray Head. Z historických pamiatok sú to najmä budova starého súdu, bývalá radnica, kostol sv. Pavla a starý prístav. 
V meste stoja filmové ateliéry Ardmore Studios, kde sa natáčali filmy ako Statočné srdce, Podaj si ruky s diablom, či Raňajky na Plute.
Partnerské mestá.
Bray má partnerské mestá

</doc>
<doc id="204876" title="Cezročné obdobie" url="https://sk.wikipedia.org/wiki?curid=204876">
Cezročné obdobie

Cezročné obdobie alebo obdobie cez rok je obdobie liturgického roka rímskokatolíckej cirkvi, ktoré nepatrí ani k vianočnému, ani veľkonočnému cyklu. 
Pred liturgickou reformou po 2. vatikánskom koncile sa nedele liturgického obdobia rozdeľovali na nedele po Zjavení Pána a nedele po Svätom Duchu. Dnes sa nedele cezročného obdobia počítajú od druhej nedele po tridsiatu tretiu; prvou cezročnou nedeľou je sviatok Krstu Krista Pána a tridsiatou štvrtou je slávnosť Krista Kráľa. Cyklus nedieľ je prerušený začiatkom pôstu a opäť nadväzuje po slávnosti Najsvätejšej Trojice.
Obdobie cez rok je teda vymedzené nasledovne:

</doc>
<doc id="204901" title="Čop" url="https://sk.wikipedia.org/wiki?curid=204901">
Čop

Čop (ukr., rus., rusín. "Чоп (Čop)", , , ) je mesto v západnej časti Ukrajiny, v Zakarpatskej oblasti. Leží na trojmedzí Ukrajiny, Slovenska a Maďarska na brehu rieky Tisa.
Dejiny.
V čase medzivojnového Česko-Slovenska bol Čop súčasťou Slovenska – spadal pod okres so sídlom v Kráľovskom Chlmci. V rokoch 19381945 bol súčasťou Maďarska na základe Prvej viedenskej arbitráže. Po oslobodení Červenou armádou sa stal na základe dohody medzi Česko-Slovenskom a Sovietskym zväzom v roku 1945 súčasťou ZSSR, pričom územie v okolí Čopu bolo postúpené Sovietskému Zväzu a obec Lekárovce dodatočne po petícii pripojená späť k Slovensku. Vtedy Slovensko stratilo 250 km2 územia v okresoch Kráľovský Chlmec a Veľké Kapušany: obce Ašvaň, Batva, Čop, Galoč, Komárovce, Malé Slemence, Palaď, Palov, Rátovce, Surty, Šalamúnová, Téglás.
Obyvateľstvo.
Čop má približne 9 000 obyvateľov, z ktorých asi 40 % tvoria, Ukrajinci a Rusíni, 40 % Maďari, zvyšok Rómovia, Rusi, Bielorusi, Slováci a Židia.
Význam.
Čop je známy predovšetkým vďaka tomu, že je prvou ukrajinskou (a predtým sovietskou) stanicou po príjazde zo Slovenska a Maďarska (nachádza sa tu aj cestný priechod do Maďarska). Spoločne s Čiernou nad Tisou a Záhony tak tvorí veľký a zložitý železničný uzol, keďže sa tu stretáva bežný európsky rozchod koľají s ruským. Zastavujú tu teda aj vlaky spájajúce Bratislavu, Košice, Viedeň a Budapešť a cez Čop, Mukačevo a Ľvov s Kyjevom a Moskvou; na vozňoch je potrebné vymeniť podvozky. Ďalšia, menej vyťažená trať vedie cez Užhorod a Sambir do Ľvova. Z Čopu do rumunského Satu Mare vedie obojrozchodná trať cez stanicu Berehovo a Vynohradiv, umožňujúca vedenie vlakov s európskym rozchodom zo Slovenska do Rumunska mimo územie Maďarska.

</doc>
<doc id="204962" title="Absurdná dráma" url="https://sk.wikipedia.org/wiki?curid=204962">
Absurdná dráma

Absurdná dráma alebo absurdné divadlo je smer avantgardnej drámy resp. divadla, ktorý vznikol v 50. rokoch 20. storočia vo Francúzsku. Vychádza z existencializmu, ktorého hranice však posúva ďalej.
&lt;br&gt;K najvýznamnejším predstaviteľom absurdnej drámy patria Samuel Beckett a Eugène Ionesco.
Charakteristika.
Absurdná dráma sa niekedy nazýva aj antidráma, pretože porušuje klasickú kompozíciu drámy. Chýba v nej súvislý dej, zápletka, rozuzlenie a záver. Nemusí byť rozdelená na dejstvá. Vystupuje v nej málo postáv, ktoré medzi sebou komunikujú veľmi málo alebo vôbec, často chaoticky alebo nezmyselne.
Znaky.
Pre absurdnú drámu je typická nihilistická koncepcia človeka i života. Táto dráma nedáva svetu ani najmenšiu šancu na prežitie. Je veľmi subjektívna - zobrazuje najmä pocity a život jednotlivca. Všade vidí a zobrazuje skepsu a nezmyselnosť ľudského života. Zobrazuje človeka v bezvýchodiskových a nezmyselných situáciach. Prebiehajúci príbeh je neskutočný až absurdný a odohráva sa v neurčenom čase a na neznámom mieste.
Častým javom v absurdnej dráme je opakovanie sa situácií - autori tak chcú poukázať na monotónnosť a kolobeh života a tak vytvárajú pocit beznádeje. Je to spôsobené aj tým, že hry majú často rovnaký začiatok aj koniec.
Dej sa skladá z množstva rôznych obrazov a výstupov, ktoré však nie sú dejovo pospájané. Scéna v divadle je často veľmi jednoduchá - nemá kulisy a má veľmi málo rekvizít.
Postavy.
Postavy sú absolútne netypické. Autori ich zobrazujú v cudzom a pre ne nepochopiteľnom svete. Vzťahy medzi postavami sú absurdné a nezvyčajné, postavy medzi sebou nevedia komunikovať. Veľmi často sa vyskytujú monológy postáv, ktoré síce nasledujú za sebou, ale nenadväzujú logicky, čo spôsobuje nízku zrozumiteľnosť. Konanie postáv tiež často nekorešponduje s ich slovami.
Postavy sú osamelé a uvedomujú si, že nežijú v reálnej skutočnosti. Nežijú plnohodnotným životom, často konajú bezcieľne. Postupne to speje až k odcudzeniu samého seba. Postavy sú podriadené modernej dobe, ktorú však vnímajú ako niečo, čo ich ohrozuje.
Na rozdiel od ostatných, či už dramatických alebo iných literárnych diel, sa v absurdnej dráme nevyskytujú „hrdinovia“, v absurdnej dráme sa často hovorí o „antihrdinoch“, ktorí sa správajú absurdne a až groteskne.
Absurdná dráma na Slovensku.
Slovenská dramatická tvorba nemá žiadne pôvodné dielo, ktoré by sa dalo označiť za absurdnú drámu. Známe sú však absurdné humoresky Milana Lasicu a Júliusa Satinského "Nečakanie na Godota" z roku 1969.

</doc>
<doc id="204974" title="Kosáková ulica" url="https://sk.wikipedia.org/wiki?curid=204974">
Kosáková ulica

Kosáková ulica (do roku 1950 Veterná ulica) bola ulica v Bratislave, mestskej časti Petržalka, miestnej časti Ovsište. 
Súčasný názov získala 20. decembra 1950 premenovaním Veternej ulice (predtým Školskej ulice), kedy sa odstraňovali duplicitné pomenovania ulíc, ktoré sa v Bratislave vyskytovali po roku 1946 pripojením viacerých obcí k mestu. Ulica zanikla v roku 1982 následkom asanácie.
Na jej mieste stojí budova Ekonomickej univerzity z jednej strany, z druhej strany je budova bývalej ZDŠ Ovsište, pre triedy 1 až 5. Táto budova bola postavená roku 1938.

</doc>
<doc id="205018" title="Nedeľa Božieho milosrdenstva" url="https://sk.wikipedia.org/wiki?curid=205018">
Nedeľa Božieho milosrdenstva

Druhá veľkonočná nedeľa, od roku 2000 Nedeľa Božieho milosrdenstva (v minulosti nazývaná Biela nedeľa; "Dominica in albis") je posledný deň veľkonočnej oktávy v rímskokatolíckej cirkvi. Názov pochádza zo zvyku, že novokrstenci tohto dňa naposledy nosili biele rúcho , do ktorého boli oblečení pri krste vo veľkonočnú vigíliu. Liturgická farba dňa je biela.
Pred liturgickou reformou 2. vatikánskeho koncilu sa k novokrstencom obracalo epištolné čítanie (1 Peter 2,2-10, ktoré začínalo slovami: „quasi modo geniti“ (ako novonarodené deti), preto sa nedeľa nazývala (a v evanjelických cirkvách sa tak stále nazýva) tiež Quasimodogeniti.
Pendantom v gréckokatolíckej a pravoslávnej cirkvi je Tomášova nedeľa (Nedeľa Antipaschy).
Dňa 30. apríla 2000 stanovil pápež Ján Pavol II. pre rímskokatolícku cirkev na prianie poľskej rehoľníčky svätej Faustíny Kowalskej (ktorú o to Ježiš vo zjaveniach požiadal) tento deň ako Nedeľu Božieho milosrdenstva. 

</doc>
<doc id="205115" title="Airbus A310" url="https://sk.wikipedia.org/wiki?curid=205115">
Airbus A310

Airbus A310 je veľkokapacitné dopravné lietadlo pre stredné až dlhé trate vyrábané spoločnosťou Airbus. Jeho konštrukcia vychádza z predchádzajúceho typu Airbus A300.
Najvýraznejšou zmenou, ktorú A310 prinieslo, bol výrazne zväčšený dolet. Dolet A310-300 je väčší ako dolet všetkých modelov A300 a A310-200 prekonáva v dolete všetky modely A300 okrem A300-600. Táto vlastnosť prispela k tomu, že lietadlo je využívané hlavne k transatlantickým letom. S A300 a A310 bol po prvýkrát predstavený koncept zhodných pilotných kabín, ktorý sa stal jedným z najväčších marketingových lákadiel Airbusu – piloti A300-600 a A310 sa môžu preškoliť na druhý typ počas jedného dňa.
Začiatky.
O výrobe lietadla bolo rozhodnuté v júli 1978, prvý let A310 sa uskutočnil 3. apríla 1982 a prvému zákazníkovi (Lufthansa) bol dodaný v apríli 1983. Vzhľadom na to, že bol modifikáciou typu A300, bol najprv označovaný ako A300B10. Hlavné rozdiely medzi „malým“ A310 a jeho väčším „bratom“ sú: 
A310 je na trhu ponúkaný ako skvelý úvodný veľkokapacitný typ pre rozvíjajúce sa aerolínie. Vzhľadom na úspech nového Airbusu A330 sú ďalšie objednávky A310 nepravdepodobné. Medzi rokmi 1983 a 2007 predal Airbus 255 kusov A310. A300 a A310 etablovali Airbus ako hlavného konkurenta Boeingu a umožnili vývoj ambicióznejšieho radu A330/A340.
V marci 2006 Airbus informoval, že ukončí výrobu A310 do júla 2007.

</doc>
<doc id="205145" title="Suchý ľad" url="https://sk.wikipedia.org/wiki?curid=205145">
Suchý ľad

Suchý ľad je zaužívaný názov pre pevnú formu oxidu uhličítého. Najčastejšie je používaný ako všestranný ochladzovač. Suchý ľad sublimuje, čiže sa mení z pevného skupenstva na plynné bez prechodu na kvapalné skupenstvo pri normálnom atmosférickom tlaku. Sublimačná teplota je -78.5 °C. Jeho sublimačná entalpia (ΔHsub) pri -78.5 °C je 571 kJ/kg. Nízka teplota a priama sublimácia na plyn (ktorý je navyše zdravotne neškodný) robí suchý ľad efektívnym a často používaným ochladzovačom. Jeho teplota je nižšia ako teplota ľadu a nezanecháva vlhkosť. V potravinárstve sa označuje aj skratkou E290.
Suchý ľad bol objavený v roku 1835 francúzskym chemikom Charlesom Thilyorierom.
Výroba suchého ľadu.
Suchý ľad sa vyrába z plynného CO2 zmenou tlaku.
Suchý ľad sa štandardne vyrába v dvoch formách: blokoch alebo peletkách (granulách). Štandardné bloky vážia okolo 30kg a sú najbežnejšou vyrábanou formou. Používajú sa napr. na chladenie na rybárskych lodiach, pretože sublimujú relatívne pomaly (kvôli relatívne malému povrchu). Peletky majú asi 1 cm v priemere. Táto forma sa používa pre chladenie v malom - napr. v potravinárskom ambulantnom predaji, v laboratóriách a pod. Suchý ľad je relatívne lacný, jeho cena je približne 1,65 €/kg
Použitie.
Suchý ľad sa obvykle pribaľuje k tovaru, ktorý musí ostať chladný, alebo zmrazený tam, kde nie je možné použiť štandardné strojové chladenie napr. pouličný predaj zmrzliny. V medicíne sa používa pre lokálne zmrazovanie tkanív. V stavebníctve pre odstraňovanie glazúr (zmrazením sa rozdrobia), v strojárenstve pre zmenšenie rozmeru kovových súčiastok pred ich montážou s presahom, pre zmrazovanie kalov pri ich odstraňovaní, v laboratóriách pre vytváranie zmrazovacích roztokov a všeobecne na chladenie. Suchý ľad sa dá použiť na výrobu zmrzliny, pri chladení a sýtení nápojov napr. piva alebo sódovky. Keď sa suchý ľad vloží do vody sublimácia akceleruje a vytvára sa vodná hmla. Tento efekt sa využíva v strojoch na výrobu "plazivej" hmly v divadlách na diskotékach a pod.
Jednou z metód využitia suchého ľadu je čistenie. Malé čiastočky suchého ľadu sú stlačeným vzduchom fúkané oproti čistenému povrchu. Takto sa dajú odstrániť reziduá na priemyselných zariadeniach, odstraňovanie atramentu, lepidla, oleja, farieb, plesní a kaučuku. Táto metóda je alternatívou k pieskovaniu, čisteniu horúcou parou, tlakovou vodou, rozpúšťadlami pretože environmentálna záťaž je veľmi nízka. Táto metóda sa dá použiť aj v potravinárskom priemysle.

</doc>
