<doc id="614183" title="Young (Uruguaj)" url="https://sk.wikipedia.org/wiki?curid=614183">
Young (Uruguaj)

Young je mesto v Uruguaji. Leží v západnej časti krajiny. Mesto sa nachádza v departmente Río Negro. Pri sčítaní ľudu v roku 2011 malo mesto 16 756 obyvateľov. Je vzdialené približne 100 km severovýchodne od sídla departmentu mesta Fray Bentos. Od hlavného mesta Montevideo je vzdialené približne 300 km severozápadne. Od rieky Uruguaj je mesto vzdialené asi 50 km východne. Young sa nachádza na križovatke ciest č. 3 a 25.
Mesto bolo založené v roku 1910. Oblasť bola osídlená už v roku 1837. V tej dobe bola známa pod menom "Los Cuatro Vientos". V roku 1910 tu bola otvorená železničná stanica, ktorá dostala meno po Carlosovi Youngovi, ktorý sa podieľal na projektovaní trate. Okolo železničnej stanice sa postupne začali vytvárať obytné domy a postupne vznikla osada. V roku 1914 sa osada definitívne zmenila na mesto. Formálne sa však stala v roku 1920 obcou. V tomto roku malo mesto už 1 200 obyvateľov. To tvorili hlavne Taliani, Angličania, Nemci a Rusi. Mestom sa Young formálne stal v roku 1963. Obyvatelia mesta sa venujú predovšetkým poľnohospodárstvu a chovu hovädzieho dobytka. S poľnohospodárstvom je spojená väčšina ekonomiky mesta.

</doc>
<doc id="614190" title="Santa Lucía (Uruguaj)" url="https://sk.wikipedia.org/wiki?curid=614190">
Santa Lucía (Uruguaj)

Santa Lucía je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 16 742 obyvateľov. Je vzdialené približne 60 km severozápadne od centra hlavného mesta Montevideo. Mesto Canelones leží približne 15 km juhovýchodne. Západnú hranicu mesta Santa Lucía tvorí tok rieky Santa Lucía.
Dejiny.
Mesto bolo založené v roku 1782. Počiatky osídlenia však siahajú do roku 1764, kedy bola na mieste vybudovaná pevnosť "Guardia de los Paraguayos". Prví osadníci prišli na miesto na konci roku 1781. Následne začala vláda rozdeľovať pôdu až k neďalekému potoku Arroyo Canelón Grande. V roku 1782 tak vznikla osada s názvom "Villa San Juan Bautista". V roku 1783 tu bola postavená prvá kaplnka. V roku 1830 sa začalo so stavbou väčšieho kostola, no pre nedostatok peňazí musela byť stavba odložená o niekoľko desiatok rokov. S väčším rozvojom mesta sa začalo v roku 1862. V tomto období si tu bohatšie vrstvy začali stavať svoje letné rezidencie a Santa Lucía je tak považovaná za prvé turistické stredisko v krajine. V roku 1872 tu bola otvorená železničná stanica a prvý hotel. V roku 1925 bola Santa Lucía formálne vyhlásená za mesto a súčasne dostala svoj aktuálny názov. V polovici 20. storočia prestal byť turizmus dôležitou zložkou miestnej ekonomiky. Pozíciu turizmu prevzal priemysel. Neskôr sa stalo najvýznamnejším poľnohospodárstvo. V súčasnosti je mesto zamerané predovšetkým na spracovanie mliečnych a poľnohospodárskych výrobkov.

</doc>
<doc id="614191" title="Progreso (Uruguaj)" url="https://sk.wikipedia.org/wiki?curid=614191">
Progreso (Uruguaj)

Progreso je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 16 244 obyvateľov. Je vzdialené približne 30 km severne od centra hlavného mesta Montevideo a tvorí tak súčasť metropolitnej oblasti hlavného mesta. Západnú hranicu mesta tvorí cesta č. 5.
Dejiny.
Mesto bolo založené v roku 1871. Pôvodný názov oblasti, kde sa v súčasnosti mesto nachádza bol "Puntas del Canelón Chico" alebo "Puntas del Gigante" (ktorý z týchto názvov je správny nie je v súčasnosti známe). V roku 1871 tu bola otvorená železničná stanica, ktorá dostala názov "Progreso". Hlavnú časť prvých prisťahovalcov tvorili Angličania, ktorí prišli pracovať na železnicu. Až do roku 1935 sa mesto rozrastalo iba pomaly. Počet obyvateľov mesta začal rásť až s rastom Montevidea v polovici 20. storočia. Progreso sa postupne stalo poľnohospodárskym centrom krajiny. V minulosti sa tu konali aj poľnohospodárske festivaly. Štatút obce získalo Progreso v roku 1953, za mesto bolo vyhlásené v roku 1981. V posledných desaťročiach sa však už mestu nedarilo tak, ako v minulosti. V posledných rokoch sa však podarilo znížiť nezamestnanosť a stabilizovať ekonomiku mesta.

</doc>
<doc id="614192" title="Elektrický rušeň 383" url="https://sk.wikipedia.org/wiki?curid=614192">
Elektrický rušeň 383

Elektrický rušeň 383 je viacsystémový elektrický rušeň Siemens Vectron registrovaný na Slovensku. 
ZSSK prevádzkuje 10 kusov týchto rušňov formou dlhodobého prenájmu od firmy S Rail Lease s.r.o. od 10. decembra 2017, kedy bola ich prevádzka slávnostne otvorená odvezením rýchlika 603 PSS Lišiak. Ďalších 10 kusov, tiež prenajatých od firmy S Rail Lease s.r.o. prevádzkuje vo vozbe nákladných vlakov spoločnosť ZSSK Cargo.
História.
Hlavný železničný ťah Bratislava - Košice sa na premávkovú rýchlosť 160 km/h začal modernizovať už v roku 2000, no štátny železničný dopravca, Železničná spoločnosť Slovensko, nemala dostatok vozidiel, aby pokryla vozbu rýchlikov na tejto trati rýchlosťou 160 km/h. Tento problém sa naplno ukázal až okolo roku 2017, kedy bola zrekonštruovaná dostatočná časť trate, aby jazda rýchlosťou 160 km/h priniesla citeľnú časovú úsporu. 
Okrem toho bola dlhodobo plánovaná rekonštrukcia úseku Devínske Jazero – Kúty (súčasť IV. medzinárodného železničného koridoru Berlín – Praha – Bratislava – Budapešť – Istanbul) na rýchlosť 200 km/h, ktorú dovtedy nemohol dosahovať žiadny zo slovenských rušňov.
ZSSK potrebovala rozšíriť vozový park viacsystémových rušňov s maximálnou rýchlosťou 160 km/h zatiaľ pozostávajúci z deviatich rušňov radu 350 (na rýchlosť 160 km/h a viac je požadovaný zabezpečovací systém ETCS) a jedenástich rekonštruovaných lokomotív radu 361.1 a preto vypísala verejnú súťaž na desaťročný prenájom takýchto lokomotív zahŕňajúci údržbu a prípadnú náhradu týchto lokomotív v prípade údržby dlhšej ako 25 dní. Túto súťaž vyhrala spoločnosť S Rail Lease s.r.o. v celkovej sume 58,7 milióna eur.
Verejnej súťaži predchádzalo testovanie lokomotívy Siemens Vectron zapožičanej od spoločnosti ODOS - Cargo spojené so zácvikom rušňovodičov ešte v apríli 2017. Lokomotívy Vectron rôznych dopravcov sa na slovenskom území využívajú najmä v nákladnej doprave už od roku 2015 a v osobnej doprave u dopravcu RegioJet od roku 2014, najčastejšie zapožičané od spoločnosti European Locomotive Leasing pod číselným označením 193.
Prvé tri lokomotívy prišli do Bratislavy pred zahájením prevádzky v grafikone 2017/2018, 4. decembra 2017, ďalšie štyri potom 26. februára 2018.
Počiatky prevádzky u ZSSK.
Prvým grafikonom, v ktorom premávali rušne Vectron dopravcu ZSSK bol grafikon 2017/2018. V čase začiatku platnosti tohto grafikonu mala Železničná spoločnosť Slovensko dodané už tri rušne označené číslom podľa UIC 91 56 6383 1xx-x. V rušňovom depe Bratislava boli zaradené do turnusovej skupiny 310, v ktorej vozili prevažne rýchliky a jeden vlak EuroNight na trati Bratislava – Košice s priemerným denným kilometrickým priebehom 1 188 kilometrov. 
Hoci rušne umožňovali prevádzku vlakov rýchlosťou 160 km/h, často sa dialo, že v súprave vlaku bol zaradený vozeň s maximálnou prevádzkovou rýchlosťou 120 km/h (typu napríklad Bdteer 20-00 alebo Bee 20-48). Pre priblíženie, v mesiaci január 2018 mali rušne radu 383 viezť 186 rýchlikov medzi Bratislavou a Košicami. Z nich však rýchlosťou 160 km/h išlo len 66, čo predstavuje iba o málo viac ako štvrtinu. Napriek tomu, že tieto vlaky jazdili často rýchlosťou o 40 km/h nižšou ako bola ich maximálna rýchlosť, meškanie nebolo nijak výrazné (do 10 minút) a často sa vyrovnalo len krátením pobytov v staniciach. 
Nové rušne 383 sa okrem iného preukázali i mimoriadnou spoľahlivosťou - k prvej neschopnosti došlo (od spustenia prevádzky dňa 10. decembra 2017) až 18. februára 2018, teda po vyše dvoch mesiacoch prevádzky.
V začiatku grafikonu 2017/2018 sa pristupovalo i k tomu, že rušeň Vectron viezol mimo svojej turnusovej skupiny obrat vlakov InterCity 523/524 (Bratislava – Košice a späť), čo zvýšilo potrebu rušňov o dva kusy, nakoľko dva rušne (najčastejšie radu 350) stáli vyše 12 hodín v Bratislave a v Košiciach.
Prevádzka.
V grafikone vlakovej dopravy 2020/2021 vozia rušne radu 383 už štvrtý rok takmer všetky denné rýchliky Bratislava - Košice a vybrané regionálne rýchliky Bratislava - Žilina. Novinkou grafikonu 2020/2021 je jeden obrat Bratislava - Trnava a dva obraty Praha - Nové Zámky, resp. Budapešť. 
V roku 2020 tiež zachádzali do Rakúska s vlakmi InterCity 44 a 45 Košice - Viedeň, ktoré vozili v úseku Bratislava hlavná stanica - Wien Hbf, tento vlak však počas pandémie nepremáva. 
Rušne u nákladného dopravcu ZSSK Cargo vozia najmä nákladné vlaky na vozebných ramenách Bratislava - Čierna nad Tisou či Lisková - Bad Schandau. 

</doc>
<doc id="614194" title="Erik Ondrejička" url="https://sk.wikipedia.org/wiki?curid=614194">
Erik Ondrejička

Erik Ondrejička (* 1. máj 1964, Bratislava) je slovenský básnik, epigramatik a geodet.
Životopis.
Narodil sa 1. mája 1964 v bratislavskom Starom Meste, kde dodnes žije a pracuje. Vyštudoval Stavebnú fakultu SVŠT v Bratislave, odbor geodézia a kartografia. Od roku 1986 pracuje v oblasti katastra nehnuteľností a tvorby technických predpisov, v rokoch 20122016 viedol katastrálny odbor ÚGKK SR. Je ženatý, má dve deti.
Je členom SC PEN a Klubu nezávislých spisovateľov. Od roku 2008 pracuje vo Výbore Sekcie pre pôvodnú tvorbu Literárneho fondu.
V rokoch 20102015 pracoval v grantovej komisii Ministerstva kultúry SR – Aktivity z oblasti literatúry a knižnej kultúry. V rokoch 2016 až 2020 pôsobil ako člen expertnej komisie Fondu na podporu umenia.
Je členom správnej rady VŠMU od roku 2016.
Neštandardné projekty.
V spolupráci s renomovanými výtvarníkmi pripravil projekty:
Iné projekty:
Ocenenia.
Diela Erika Ondrejičku získali nasledovné ocenenia:
Medzinárodné podujatia.
Erik Ondrejička napísal poéziu pre mnohé medzinárodné projekty:

</doc>
<doc id="614216" title="Paso Carrasco" url="https://sk.wikipedia.org/wiki?curid=614216">
Paso Carrasco

Paso Carrasco alebo tiež nazývané aj Paso de Carrasco, je mesto v Uruguaji. Leží v južnej časti krajiny. Mesto sa nachádza v departmente Canelones. Pri sčítaní ľudu v roku 2011 malo mesto 15 908 obyvateľov. Je vzdialené približne východne, resp. severovýchodne od centra hlavného mesta Montevideo a tvorí tak súčasť metropolitnej oblasti hlavného mesta. Západnú hranicu mesta tvorí menšia rieka nazývaná Arroyo Carrasco. Medzinárodné letisko Carrasco je pomenované práve po tomto sídle, pričom letisko sa nachádza hneď pri severovýchodných hraniciach mesta.
Mesto bolo založené v roku 1963. Ešte v polovici 20. storočia vlastnili miestne pozemky rôzni vlastníci, predovšetkým z Talianska. Keď však väčšina z nich zomrela a zvyšná časť sa vrátila do Európy, pristúpili zostávajúci vlastníci k predaju pozemkov, čo umožnilo v roku 1955 rozparcelovanie oblasti. Miesto sa však osídľovalo iba pomaly, keďže v oblasti sa nachádzalo viacero vodných plôch, menších vrchov a dún. V roku 1959 bola na miesto privedená železnica, čo malo pozitívny vplyv na budúce osídľovanie. V roku 1963 už mohlo byť Paso Carrasco formálne uznané za obec. Blízkosť medzinárodného letiska a priemyslu mali taktiež pozitívny vplyv na rast populácie. V roku 1994 bolo Paso Carrasco vyhlásené za mesto. Pôvodný názov sídla bol "Paso de Carrasco", časom sa však názov deformoval, až sa zmenil na súčasné "Paso Carrasco". 

</doc>
<doc id="614267" title="Sarah Jessica Parkerová" url="https://sk.wikipedia.org/wiki?curid=614267">
Sarah Jessica Parkerová

Sarah Jessica Parkerová (* 25. marec 1965, Nelsonville, Ohio, Spojené štáty) je americká herečka, producentka a návrhárka. Preslávila ju rola Carrie Bradshawovej v seriáli stanice HBO, "Sex v meste" (1998 – 2004) za ktorú získala štyri Zlaté glóbusy a dve Ceny Emmy.
Kariéru začala v televíznom seriáli už ako osemročná, a v jedenástich rokoch debutovala na Broadwayi. Od začiatku 90. rokov sa začala presadzovať vo filme ("Medové týždne vo Vegas", "Ed Wood", "Rapsódia v Miami ").
V rokoch 1984 - 1991 bol jej partnerom herec Robert Downey Jr. V roku 1997 si po päťročnom vzťahu vzala herca Matthewa Brodericka, majú tri deti. 

</doc>
<doc id="614300" title="Ján Benko" url="https://sk.wikipedia.org/wiki?curid=614300">
Ján Benko

JUDr. Ján Benko (* 2. marec 1908, Veľké Zalužice, dnes Zalužice† 20. február 1957, Bratislava) bol slovenský politik, účastník protifašistického odboja, verejný činiteľ a úradník.
Životopis.
Narodil sa vo Veľkých Zalužiciach v rodine roľníka (otec Ján Benko, matka Mária Benková rodená Gajdošová). Ľudovú - základnú školu navštevoval v rodnej obci, bol talentovaným žiakom. Následne pokračoval v štúdiu na gymnáziu v Michalovciach, kde aj maturoval. Právo študoval na Karlovej univerzite v Prahe a Univerzite Komenského v Bratislave, titul JUDr. získal v roku 1935. Počas študentských rokov bol funkcionárom mládežníckych agrárnych organizácií, predsedom Ústredného zväzu agrárnych akademikov, ovplyvňovali ho myšlienky a ideológie Milana Hodžu a Vavra Šrobára.
Obdobie medzi vojnami.
V prvej Československej republike, zastával najprv post referenta "Poľnohospodárskej rady" pre Slovensko, neskôr v roku 1938 bol vládnym komisárom. V tridsiatych rokoch 20. storočia prispieval svojimi článkami do časopisu "Slovenský hospodár", ktorý bol odborným časopisom slovenských poľnohospodárov a úradným tlačovým orgánom "Poľnohospodárskej rady" pre Slovensko.
Odboj a Slovenské národné povstanie.
Počas existencie Slovenského štátu, bol v rokoch 1939 až 1944 riaditeľom Uhoľnej spoločnosti "Karbonia", udržiava však kontakty s domácimi odbojovými skupinami, ktoré sa postarali o to, aby ho ako rezervného nadporučíka povolali do Trnavskej vojenskej posádky, kde prevzal funkciu veliteľa 5. roty 23. "práporu Dunaj". Po vypuknutí SNP, sa podieľal na prevrate v Trnave a trnavských v kasárňach.
K nastúpeným vojakom v kasárňach prehovoril takto:
„"Slovenskí vojaci, Nemci obsadili Slovensko, prestala existovať Slovenská republika, slovenská vláda a prezident sú pod kontrolou Nemcov. Máte na výber - dáte sa odzbrojiť Nemcom a poputujete do koncentračných táborov, kde na konci vojny pohyniete alebo sa pripojíte do povstania proti Nemcom a spolu s víťaznou sovietskou armádou sa vrátite zakrátko domov, slávne ako víťazi."“
S Trnavskou posádkou následne odchádza na povstalecké územie ako veliteľ roty práporu "Dunaj". Zúčastňuje sa viacerých bojových akcií napr. pri Osľanoch. Za bojovú činnosť počas Slovenského národného povstania je mimoriadne povýšený 1. októbra 1944 z nadporučíka, na kapitána pechoty. Koncom októbra 1944 sa účastní obranných bojov v priestore horského masívu Poľana. Po potlačení povstania bojuje už ako príslušník v 2. česko-slovenskej paradesantnej brigáde v ZSSR. Od októbra 1944, do konca januára 1945, pôsobí v partizánskom zväzku Lichner - Sadilenko. Počas bojov roku 1944, utrpí črepinové zranenie hlavy so stratou chrupu a priestrel oboch predkolení. Od 12. februára 1945, sa stáva príslušníkom Prvého česko-slovenského armádneho zboru v ZSSR. Ako veliteľ bojovej skupiny sa v januári 1945 zúčastňuje obranných bojov pri obci Čierny Balog, proti 309. streleckému pluku 208. pešej divízie Wehrmachtu. Od 1. augusta 1945 povýšený na štábneho kapitána pechoty v zálohe. Demobilizovaný 11. augusta 1945 v Prahe.
Obdobie po 2. svetovej vojne.
Po roku 1945 bol riaditeľom predajne uhlia pri "Oblastnom riaditeľstve baní a hutí" na Slovensku, od roku 1948 do roku 1950 na "Banskej predajni".
V povojnovom období od roku 1947 bol funkcionárom Demokratickej strany. Po voľbách do slovenskej národnej rady, v júni 1948, bol zvolený za poslanca. V rokoch 19481951 bol poslancom SNR za SSO (Strana slovenskej obrody). Člen "Sväzu vojakov Slovenského národného povstania" (SVOJPOV), "Zväzu slovenských partizánov" (SSP). Autor viacerých článkov o politických a hospodárskych problémoch Slovenska.

</doc>
<doc id="614301" title="Howard Florey" url="https://sk.wikipedia.org/wiki?curid=614301">
Howard Florey

Sir Howard Walter Florey (* 24. september 1898, Adelaide, Austrália† 21. február 1968, Oxford, Spojené kráľovstvo) bol austrálsky patológ a farmakológ.
V roku 1945 spolu s A. Flemingom a E. B. Chainom získal Nobelovu cenu za fyziológiu alebo medicínu za objav penicilínu.
Ocenenia.
V roku 1941 bol zvolený za člena („fellow“) Kráľovskej spoločnosti, ktorá mu v roku 1951 udelila Kráľovskú medailu, a v roku 1957 Copleyovu medailu. V roku 1958 bol ako vôbec prvý Austrálčan zvolený za jej prezidenta. V roku 1945 získal Listerovu medailu. V roku 1964 bol zvolený za člena American Academy of Arts and Sciences. Od roku 1964 do roku 1966 bol kancelárom Australian National University, žil ale v Anglicku.
V roku 1944 bol povýšený do rytierskeho stavu, v roku 1965 mu bol udelený titul "Baron Florey, of Adelaide im Commonwealth of Australia und of Marston im County of Oxfordshire" a stal sa doživotným peerom. V rovnakom roku mu bol udelený "Order of Merit".
22. januára 2009 po ňom pomenovala Medzinárodná astronomická únia mesačný kráter ležiaci juhozápadne od krátera "Peary" a severozápadne od krátera "Byrd".

</doc>
<doc id="614331" title="Penica obyčajná" url="https://sk.wikipedia.org/wiki?curid=614331">
Penica obyčajná

Penica obyčajná alebo penica hnedokrídla (lat. "Sylvia communis") je druh vtáka z čeľade penicovité ("Sylviidae"). Hniezdi v západnej Palearktíde. Zimuje v Afrike, južne od Sahary. Podľa Medzinárodnej únie na ochranu prírody a prírodných zdrojov penica obyčajná patrí medzi najmenej ohrozené druhy, trend celkovej populácie je stúpajúci, stavy v Európe v rokoch 19802013 mierne stúpali.
Opis.
Penica obyčajná meria a váži 13 – 15 g. Samec i samička majú hrdzavohnedé krovky na krídlach, dlhý chvost s bielymi krajnými chvostovými letkami, majú svetlé dúhovky a biely krúžok okolo očí. Svetlé majú aj nohy. Samec má na jar zreteľne viditeľný rozdiel medzi bielym hrvoľom a hruďou s ružovým nádychom.
Výskyt a stav na Slovensku.
Na Slovensku bolo hniezdenie dokázané alebo pravdepodobné na 97 % mapovacích kvadrátov od nížiny do Zo zimovísk prilieta uprostred apríla, odlieta na začiatku septembra.
Odhadovaný počet hniezdiacich párov je 60 000 - 120 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bonnského dohovoru (Príloha II) a Bernského dohovoru (Príloha II).
Hlas.
&lt;br clear="left"&gt;

</doc>
<doc id="614359" title="Dominikánske námestie" url="https://sk.wikipedia.org/wiki?curid=614359">
Dominikánske námestie

Dominikánske námestie je námestie v Košiciach, v mestskej časti Staré Mesto. Nachádza sa tu dominikánsky Kostol nanebovzatia Panny Márie, Trojičný stĺp (1929), trh, fotnána a množstvo reštaurácií. Západná strana námestia začína na Moyzesovej ulici a východná končí na Mäsiarskej ulici kde sa napája na Zámočnícku smerom na Hlavnú ulicu. Námestie križujú ulice – Hradbová a Vrátna. 
Dve tretiny námestia sú pešou zónou a zvyšná časť je dostupná aj autom. V tejto časti mesta sa trhy nachádzali od 30. rokov 19. storočia na tzv. "Vonkajšej strednej promenáde". Po roku 1870 sa definitívne presunuli na toto námestie.
Názov námestia.
Dominikánske námestie vďačí za svoje pomenovanie dominikánskemu kláštoru, ktorý tu bol založený už začiatkom 13. storočia. Dominikánsky kostol zo stredoveku je najstarším chrámom v Košiciach.
Miesta južne a západne od kostola a kláštora dominikánov sa v historických záznamoch spomínajú ako "„hintter der Kloster“" (za kláštorom). Na plánoch z konca 18. storočia je názov tohto miesta "„Dominicaner Platz“" (Námestie dominikánov). Od roku 1867 je známy aj maďarský názov "„Domonkos tér“". Názov námestia bol aj "Cyrilometodejská ulica". V roku 1951 bolo námestie premenované na "Dimitrovo námestie" podľa bulharského komunistického vodcu Georgi Dimitrova. V roku 1990 sa námestiu vrátil názov Dominikánske námestie.

</doc>
<doc id="614378" title="Hlavné námestie (Košice)" url="https://sk.wikipedia.org/wiki?curid=614378">
Hlavné námestie (Košice)

Hlavné námestie je námestie v Košiciach, v mestskej časti Staré Mesto. Nachádza medzi Dómom sv. Alžbety, Urbanovou vežou a Štátnym divadlom. V okolí Spievajúcej fontány je park, ktorý je súčasťou tohto námestia.
Názov námestia.
Námestie vzniklo v roku 1899, keď bola dokončená nová divadelná budova dnes budova Štátneho divadla Košice. Pred tým tu bola plocha, ktorá slúžila ako trhovisko s kupeckými krámami i obchodná hala v 18. storočí nazývaná Propyleum. Počas svojej existencie malo rôzne mená ako "Szabadság tér", Námestie slobody, "Szent Erzsébet tér" (Námestie svätej Alžbety), Leninovo námestie a Hlavné námestie.
Časom po zriadení parku sa na námestí nachádzal trh aj začiatkom 20. storočia, ale už len pred Urbanovou vežou. V roku 1986 bola v parkovej časti námestia postavená spievajúca fontána, ktorá je najstaršou spievajúcou fontánou v bývalom Československu.

</doc>
<doc id="614379" title="Námestie Jána Mathého" url="https://sk.wikipedia.org/wiki?curid=614379">
Námestie Jána Mathého

Námestie Jána Mathého (predtým Námestie nádeje), je námestie v Košiciach, v mestskej časti Sever vo štvrti Mier.
Názov námestia.
Do 19. januára 2013 sa nazývalo "Námestie nádeje", v tento deň sa uskutočnil slávnostné premenovanie "Námestia nádeje" na Námestie Jána Mathého za účasti manželky Jána Mathého Evy, bývalého primátora mesta Košice Richarda Rašiho, starostu MČ Košice - Sever Vladimíra Beskida ako súčasť programu Otváracieho ceremoniálu Košice 2013.
Námestie dostalo meno po jednom z najvýraznejších slovenských sochárov – Jána Mathého, ktorý žil v mestskej časti Sever. Pre jeho rodné mesto Košice vytvoril množstvo monumentálnych realizácií, ktoré dodnes dotvárajú ulice mesta. Okrem iných je známa jeho plastika "Sám v košickom krematóriu" či "Češúca" sa pred Poliklinikou Sever alebo "Odpočívajúca rodina" vo fontáne priamo na tomto námestí.

</doc>
<doc id="614389" title="Staničné námestie" url="https://sk.wikipedia.org/wiki?curid=614389">
Staničné námestie

Staničné námestie je námestie v Košiciach, v mestskej časti Staré Mesto. 
Rozprestiera sa medzi Mestským parkom, železničnou stanicou a autobusovou stanicou. Na tomto priestore sa nachádza obratisko električiek, zastávky mestskej hromadnej dopravy, parkoviská a samotná železničná stanica. Staničným námestím prejdú denne tisíce ľudí, smerujúcich do centra mesta alebo cestujúcich vlakom či autobusom.
Názov námestia.
V minulosti niesla severnejšia časť námestia názvy ako: "Via regia versus Eperjessin" (Kráľovská cesta do Prešova), "Baross Gábor körút" (Okružná Gabriela Barossa), "Wilsonova okružná", "Engelsova okružná". Južná časť názvy mala názvy ako: "Vám utca" (Mýtna ulica), "Bocskai körút" (Bočkajova okružná), "Sázavského okružná", "Kirovova ulica".

</doc>
<doc id="614449" title="Ján Kuciak" url="https://sk.wikipedia.org/wiki?curid=614449">
Ján Kuciak

Mgr. Ján Kuciak, PhD. (* 17. máj 1990, Štiavnik, ČSFR† 21. február 2018, Veľká Mača, Slovensko) bol slovenský investigatívny reportér, novinár a externý univerzitný pedagóg na Katedre žurnalistiky Filozofickej fakulty Univerzity Konštantína Filozofa v Nitre. V stredu 21. februára 2018 bol spolu so svojou snúbenicou Martinou Kušnírovou zavraždený Miroslavom Marčekom, pričom najpravdepodobnejším motívom vraždy bola jeho investigatívna žurnalistická práca, čo potvrdil v septembri 2018 dozorujúci prokurátor.
Život.
Narodil sa 17. mája 1990 v obci Štiavnik v okrese Bytča. Najprv začal študovať informatiku na STU avšak absolvoval žurnalistiku na Katedre žurnalistiky Filozofickej fakulty Univerzity Konštantína Filozofa v Nitre, kde v štúdiu pokračoval ako doktorand v odbore masmediálnej komunikácie, pričom pôsobil najprv ako interný a potom ako externý pedagóg.
Novinársky pôsobil okrem iného v redakcii denníka "Hospodárske noviny", neskôr v redakcii spravodajského webu "Aktuality.sk", kde sa venoval investigatívnej žurnalistike. Zameriaval sa najmä na podozrenia z daňových podvodov, z ktorých niektoré boli spojené s vládnou politickou stranou SMER – sociálna demokracia (SMER-SD) vedenej predsedom vlády SR Robertom Ficom. V minulosti sa venoval aj obchodným spoločnostiam s nejasnou vlastníckou štruktúrou alebo podozreniam z podvodov pri čerpaní nenávratných finančných príspevkov z fondov Európskej únie.
V poslednom článku publikovanom pred jeho smrťou (9. februára 2018) sa zaoberal podnikateľom Mariánom Kočnerom, známym napríklad pokusom o prevzatie TV Markíza (kauza Gamatex")". Kočner sa začal Kuciakovi vyhrážať – oznámil mu, že „"sa začne zaujímať o jeho rodičov a rodinu "[...]" že ak zistí ‚akúkoľvek špinu‘, tak ju zverejní"“. Kuciak preto v septembri roku 2017 podal na Kočnera trestné oznámenie.
Jeho posledný pripravovaný článok (publikovaný posmrtne 28. februára 2018) sa venoval talianskym podnikateľom (Carmine Cinnante, Antonino Vadala a i.), ktorí pôsobia na východnom Slovensku (Trebišov, Michalovce a okolie) ako zástupcovia štyroch rodín (Cinnanteovcov, Vadalovcov, Rodovcov a Catroppovcov) patriacich k zločineckej skupine ’Ndrangheta z Kalábrie v Taliansku, teda kalábrijskej vetve mafie. Kuciak poukázal na to, že Vadala mal prostredníctvom poslanca Národnej rady SR Viliama Jasaňa (SMER-SD) a hlavnej štátnej radkyne Márie Troškovej (asistentky predsedu vlády SR Roberta Fica) prepojenie na vedenie strany SMER-SD, Úrad vlády SR, Ministerstvo pôdohospodárstva a rozvoja vidieka SR i na Bezpečnostnú radu SR. Denník "Korzár Košice" upozornil tiež na prepojenie Vadala s vedením mimoparlamentnej strany Šport do Košíc a na Východ, ktorej členovia kandidovali vo voľbách do orgánov samosprávnych krajov v Košickom samosprávnom kraji (KSK) v roku 2017 a v zastupiteľstve KSK utvorili koalíciu s poslancami strany SMER-SD.
Úmrtie.
25. februára 2018 o 22:30 SEČ objavila hliadka z Obvodného oddelenia Policajného zboru v Sládkovičove pri previerke rodinného domu vo Veľkej Mači č. 558 telá dvoch zavraždených osôb – J. Kuciaka so strelným poranením na hrudi a M. Kušnírovú so strelným poranením na hlave. K činu došlo medzi 22. a 25. februárom 2018. Podľa vyjadrenia prezidenta Policajného zboru Tibora Gašpara bola táto dvojnásobná úkladná vražda vykonaná „"pravdepodobne s motívom, ktorý súvisí s jeho novinárskou investigatívnou činnosťou"“.
Dňa 13. januára 2020 sa v prípade začalo hlavné pojednávanie pred senátom Špecializovaného trestného súdu v Pezinku.

</doc>
<doc id="614455" title="Mestský park (Košice)" url="https://sk.wikipedia.org/wiki?curid=614455">
Mestský park (Košice)

Mestský park je najväčší verejný park v Košiciach v mestskej časti Staré Mesto. Nachádza sa medzi ulicami Staničné námestie, Štefánikova ulica, Thurzova ulica, a Rumanova ulica.
Poloha.
Na strane zo Śtefánikovej ulice sa nachádza Jakabov palác, pri ktorom vedie malebný most, zvaný "Most Lásky". Zo strany Staničného námestia, ho obklopuje Železničná stanica Košice a autobusová stanica. V Mestskom parku sa nachádza fontána, jazierko, množstvo miest na sedenie a relax, venčovisko pre psov, ale aj "Hudobný altánok" a Letné kúpalisko Mestskej plavárne. Mestský park slúži predovšetkým na oddych no taktiež pre usporadúvanie kultúrnych podujatí alebo kulinárskych festivalov.
História.
Park bol založený v 60. rokoch 19. storočia medzi "Mlynským jarkom" a Hornádom (dnes železničnou stanicou a centrom mesta).
Koncom 18. storočia sa tu nachádzali kúpele s prameňom minerálnej železitej vody, ktoré tu fungovali až do konca 19. storočia. Kúpele boli nahradené novými parnými a vaňovými kúpeľmi na Drevnom trhu.
V 70. rokoch 20. storočia bol mierne redukovaný v prospech nových komunikačných spojení hlavne v predstaničnom priestore. Hlavná parková promenáda, ktorá spája mesto so železničnou stanicou bola postavená tiež v 60. rokoch 19. storočia.
V parku sa nachádza aj elegantný pavilón švajčiarskeho štýlu, ktorý bol postavený v roku 1857 pre cisársky pár Františka Jozefa a jeho manželku Alžbetu. V roku 1909 tu bola postavená budova Korčuliarskeho a tenisového pavilónu v secesnom slohu podľa projektu prešovského rodáka Júliusa Sandyho. Aktuálne v západnej časti parku prebieha výstavba nového hotela s názvom Parkhotel Villa Sandy*****, ktorý je pomenovaný práve po tomto architektovi.
V medzivojnovom období sa v parku nachádzala "Nádražná reštaurácia", stredisko Slovenskej rady pre cudzinecký ruch s turistickou kanceláriou a ubytovaním. V roku 1937 tu vzniklo Mestské kúpalisko a v roku 1962 sa tu podľa plánov architekta Ladislava Greča bola postavená krytá plaváreň.
V 90. rokoch 20. storočia tu bolo zriadené jazierko s umelým potôčikom a obnovený hudobný altánok, ktorý bol postavený v roku 1885 podľa plánu mestského staviteľa Júliusa Poschla.
Posledná rekonštrukcia a revitalizácia v rámci projektu Európske hlavné mesto kultúry prebehla v roku 2013. Počas tejto rekonštrukcie parku tu pribudli nové lampy, workoutové ihrisko, lanovka, kamery, ihriská, informačné kiosky, vynovili aj historické jazierko pri kúpalisku, altánok, fontány, mostíky a ďalšie objekty. Po rekonštrukcii tu môžeme nájsť aj množstvo umeleckých diel od svetových umelcov ako "Slovo" od Dušana Zahoranského, "Pavilion" od amerického umelca Dana Grahama, ale taktiež aj staršie sochy, ktoré vznikli počas Medzinárodného sochárskeho sympózia v kove, ktoré usporiadali Východoslovenské železiarne Košice, v rokoch 1968 – 1971, zachovala sa napríklad socha z názvom "Východ Slnka", ktorá je dielom japonského sochára Hiromi Akiyamu.
V mestskom parku sa pri železničnej stanici nachádza majestátny topoľ biely, ktorý je chránený podľa rozhodnutia ÚŽP Košice, 238/91-Bb pre vedecko-výskumný, náučný a kultúrno-výchovný význam.
V druhej polovici 20. storočia tu boli odhalené pamätníky – Pamätník Mjr. Ľudovítovi Kukorellimu a Pamätník Generála Petrova. V januári 2018, tu bol osadený nerezový pamätník Bjørnstjerne Bjørnsona.
V rokoch 2012 až 2015 sa začala rekonštrukcia starej schátranej budovy bývalej košickej krytej plavárne, ktorú premenili na halu umenia Kunsthalle. Vznikol tak polyfunkčný priestor, ktorý je určený súčasnému umeniu, na organizovanie medzinárodných výstav a workshopov.

</doc>
<doc id="614457" title="Park na Drevnom trhu" url="https://sk.wikipedia.org/wiki?curid=614457">
Park na Drevnom trhu

Park na Drevnom trhu (historické názvy: "Petőfi tér", "Námestie Janka Kráľa", "Námestie Júliusa Fučíka") je park v Košiciach v mestskej časti Staré Mesto. Nachádza sa medzi ulicami Protifašistických bojovníkov, Rooseveltova ulica a Senný trh.
Poloha.
Na strane z ulice Protifašistických bojovníkov sa nachádza Mestská krytá plaváreň, pri ktorej sa nachádza pobočka rýchleho občerstvenia McDonald’s. Zo strany ulice Senný trh je umiestnené biznis centrum Aupark Tower, pri ktorom sa nachádzajú zástavky mestskej hromadnej dopravy. Severne od parku sa na Puškinovej ulici nachádza ortodoxná synagóga. V strede parku sa nachádza fontána. Park bol revitalizovaný vo februári 2019.
História.
Terajší Drevný trh má svoje meno, ktoré naväzuje na jeho historické využitie ako námestie. V druhej polovici 19. storočia sa súčasný Drevný trh nazýval "Petőfi tér" (námestie), Potom Námestie Janka Kráľa, neskôr Námestie Júliusa Fučíka.
Dôvod pomenovania miesta Drevný trh, vyplýva z toho, že v minulosti tu furmani zvážali z celého okolia Košíc drevo na predaj. Názov Drevný trh (v maďarskom jazyku) sa prvýkrát objavuje na mape z roku 1868.
V roku 1889 na južnej strane Drevného trhu postavili budovu parných a vaňových kúpeľov s vlastným vodným zdrojom. Ich projektantom a staviteľom bol košický podnikateľ Michal Répászky. Táto budova bola však v polovici 70-tych rokov 20. storočia zbúraná. Dnes je na jej pozemku park. Skôr ako bol vybudovaný, uvažovalo sa nad rôznymi návrhmi bol aj nápad galérie, evanjelického kostola, divadla, prípadne múzea.

</doc>
<doc id="614476" title="Mount Kennedy" url="https://sk.wikipedia.org/wiki?curid=614476">
Mount Kennedy

Mount Kennedy je vrch v Saint Elias Mountains v Kanade. Jeho výška je medzi 4250 a Pomenovaný bol v novembri 1964 po americkom prezidentovi Johnovi Fitzgeraldovi Kennedymu, ktorý bol približne rok predtým zavraždený. Prvovýstup na vrch urobil Kennedyho brat, tiež politik, Robert Kennedy. Expedícia bola sponzorovaná organizáciou National Geographic Society a okrem Kennedyho sa jej zúčastnilo niekoľko skúsených horolezcov. Celú expedíciu viedol Jim Whittaker. Výstup vykonali cestou od ľadovca Cathedral.

</doc>
<doc id="614495" title="Martina Kušnírová" url="https://sk.wikipedia.org/wiki?curid=614495">
Martina Kušnírová

Mgr. Martina Kušnírová (* 3. apríl 1990, Gregorovce† 21. február 2018, Veľká Mača) bola slovenská archeologička. V stredu 21. februára 2018 bola spolu so svojim snúbencom, investigatívnym reportérom Jánom Kuciakom úkladne zavraždená Miroslavom Marčekom, pričom motív vraždy zrejme súvisel s Kuciakovou investigatívnou žurnalistickou prácou.
Životopis.
Stredoškolské štúdium absolvovala na gréckokatolíckom Gymnáziu Pavla Gojdiča v Prešove. Vysokoškolské štúdium v odbore archeológia absolvovala v roku 2014 na Katedre archeológie Filozofickej fakulty Univerzity Konštantína Filozofa v Nitre. V bakalárskej práci sa venovala zvieracej symbolike v neolite, v období prvých roľníkov na území dnešného Slovenska. V diplomovej práci písala o pravekom osídlení údolia rieky Nitra. Následne pôsobila v súkromnej archeologickej spoločnosti ACANTHA ARCHEOLOGY, s.r.o. so sídlom v Lučenci. S Jánom Kuciakom bola zasnúbená a na rok 2018 plánovali sobáš. V júli 2017 kúpili rodinný dom vo Veľkej Mači, kde mal Ján Kuciak trvalý a Martina Kušnírová prechodný pobyt.

</doc>
<doc id="614504" title="Gleb" url="https://sk.wikipedia.org/wiki?curid=614504">
Gleb

Gleb Veselov, známy pod umeleckým menom Gleb (predtým Gleb Schizofrenik, GLEB:ZOO) je slovenský interpret pôvodom z Ruska, narodený v meste Piatigorsk. Charakteristickými štýlmi pre jeho tvorbu sú grime, drum'n'bass alebo glitch hop. Vo svojej tvorbe sa inšpiruje predovšetkým kultúrou Veľkej Británie a sám seba nezaraďuje medzi klasických slovenských raperov.
Hudobná kariéra.
Raná tvorba.
Podľa rozhovoru pre artattack.sk začínal rapovať už v trinástich rokoch, neskôr začal tvoriť do drum'n'bassových beatov. Jeho prvým vydaným dielom je Bombaklad mixtape z roku 2009. Na tomto albume prevláda tzv. "špinavý" zvuk, je neokrôchaný, drsný a úmyselne nedokonalý.
V roku 2011 vydal zbierku pod názvom Kaša tape.
V roku 2012 znamenal pre Gleba prvé EP "Jaký shit", kde sa jeho hudobný štýl začína viac podobať na jeho dnešnú podobu. Je nahrávaný v profesionálnom štúdiu. Hudbu na albume produkoval Komander Ground, s ktorým Gleb spolupracuje dodnes.
Súčasnosť.
Gleb sa neskôr dostal pod krídla vtedajšieho hudobného vydavateľstva I LOVE PARTY PRODUCTION, dnes známeho ako F*CK THEM, ktoré spravuje YAK.SHA. Do ich portfólia patrí napríklad aj skupina Haha Crew, či Radikal Chef.
V roku 2013 pod týmto vydavateľstvom vydal mixtape Stanica Zoo, kvôli ktorému sa pomaly začal dostávať medzi širšiu verejnosť. Na albume hosťovali napríklad umelci ako Delik, v produkcii sa objavili mená ako už spomínaný Komander Ground, či známy český DJ a producent NobodyListen. Jeho spolupráca s Delikom ďalej pokračovala, Gleb sa objavil na jeho albumoch XXX Tape či MVP.
Gleb v roku 2014 vydal mixtape Stanica Zoo 2, ktorý bol akýmsi nadviazaním na mixtape z predošlého roku. Objavil sa na portáli DatPiff, kde svoje mixtapy prezentujú známi umelci. Opäť tu prevláda špinavší zvuk, Gleb používa podmazy britských grimeových umelcov. Sám hovorí o albume ako o garážovom, nedokonalom, undergroundovom diele. V tomto roku sa tiež objavil na debutovom albume Haha Crew "Vlna". 
V období po tomto mixtape začal vydávať hlavne single, a pomaly upriamovať pozornosť na jeho nadchádzajúce EP "ZLOO". Bolo vydané na konci roku 2015. EP bolo prezentované ako jeho najvyspelejší počin. Začal sa odlišovať a vytvárať si vlastný zvuk, cibriť charakteristické prvky svojej tvorby.
Rok 2016 sa opäť niesol v znamení singlov, Gleb to však ospravedlňoval sústredením sa na tvorbu jeho debutového albumu "Lavička Pimpin", ktorý vyšiel v roku 2017. Na albume sa objavili rôzni producenti, taktiež MCs ako český Smack, či Fobia Kid.
Po vydaní albumu sa Gleb na chvíľu odlmčal a do apríla roku 2018 uverejnil len jediný single track, Anarchia. 1. apríla 2018 teasoval nové EP "Audiokniha", zamerané na storytelling z prostredia bratislavských sídlisk. Predstavený mixtape bol doplnený tiež trackom Audiokniha, postavenom na intenzívnom basslinovom podklade. EP Audiokniha ale nikdy nevyšlo a single bol nasledovaný trackom Motorest.
Ten Gleb vydal po šesťmesačnej odmlke a v tracku upozorňuje nový, blížiaci sa album. Ďalší track vydal 30.12.2018 pod názvom "Gauč storytelling", hlavný track albumu. O 5 mesiacov neskôr nasleduje track "Go Go Go" a tesne za ním, 23.5.2019 platinový album "Gauč storytelling".
Gleb sa medzi albumami opäť odmlčal, dvojnásobne vypredal bratislavské MMC a po ročnej kreatívnej prestávke vypublikoval 7-trackové EP "Leto v kufri", ktoré na streamovacie služby dorazilo 10.8.2020. Gleb v ňom objavuje nové štýly, cieľom bolo vytvoriť čisto rapové EP a opúšťa tak drum and bassové základy – na albume sa však zjavil jeho prvý letný track, "DaysGo", sprevádzaný podobne uvoľnenými "Keby (Parkovisko Boys)" a "Blbé príbehy 3".
Ostatné tracky dokazujú, že Gleb ostáva verný svojmu štýlu, príkladom je "Mefek Pump it up", kde Gleb rapuje do studeného progresívneho techna. Po vydaní EP nasleduje aj Leto v kufri Tour - Ktorá bola z dôvodu pandémie odložená

</doc>
<doc id="614510" title="Park na Hlavnom námestí" url="https://sk.wikipedia.org/wiki?curid=614510">
Park na Hlavnom námestí

Park na Hlavnom námestí je park v Košiciach v mestskej časti Staré Mesto. Nachádza sa medzi ulicami Dómom svätej Alžbety, Urbanovou vežou a Štátnym divadlom na Hlavnom námestí.
Poloha.
Park je súčasťou Hlavného námestia. Po oboch stranách parku sa tiahne dominantná Hlavná ulica. V strede parku a nachádza známa košická atrakcia zvaná Spievajúca fontána. Park predovšetkým slúži na oddych a rekreáciu, no počas "Košických Vianoc" sú tu zvyčajne umiestnené rôzne ľadové sochy.
História.
Vznik parku sa predpokladá v roku 1899, keď bola dokončená nová divadelná budova dnes budova Štátneho divadla Košice. Pred tým sa tu nachádzala pomerne veľká plocha, ktorá slúžila ako trhovisko s kupeckými krámami i ako obchodná hala v 18. storočí nazývaná "Propyleum". Po zriadení parku tu trh pretrval aj začiatkom 20. storočia, ale už len pred Urbanovou vežou.
V časoch prvej ČSR v paku zriadili bazén s fontánou, ktorý slúžil ako požiarna nádrž. Park bol v roku 1985-86 zrekonštruovaný podľa projektu architekta Juraja Kobana.
V roku 1986 tu bola zriadená spievajúca fontána, ktorá je najstaršou spievajúcou fontánou v bývalom Československu. Najväčšie zásluhy na vzniku spievajúcej fontány a rekonštrukcií parku, má bývalý dvojnásobný košický primátor a neskôr aj slovenský prezident Rudolf Schuster.
Posledná rekonštrukcia parku a spievajúcej fontány bola v roku 1996-97. Počas tejto rekonštrukcie tu bola nainštalovaná košická zvonkohra. Prvýkrát zaznela pri oslavách Dňa mesta Košice v roku 1997.

</doc>
<doc id="614535" title="Klub 27" url="https://sk.wikipedia.org/wiki?curid=614535">
Klub 27

Klub 27 (angl. 27 Club) je zoznam hudobných celebrít, ktorých spája smrť vo veku 27 rokov. Medzi najznámejších "členov" klubu patria Jim Morrison, Jimi Hendrix, Kurt Cobain či Amy Winehouse. Klub 27 sa stal počas rokov kultúrnym fenoménom a je často spomínaný v hudbe, filme, či literatúre. Klub 27 sa taktiež stal terčom konšpiračných teórií.
Dejiny.
Brian Jones, Jimi Hendrix, Janis Joplin a Jim Morrison všetci nešťastne zahynuli medzi rokmi 1969 a 1971 vo veku 27 rokov. Spoločnosť si spojitosť týchto významných úmrtí všimla a začala polemizovať, čo číslo 27 znamená. V roku 1994, úmrtím Kurta Cobaina, sa teória Klubu 27 vrátila do povedomia. Smrť Amy Winehouse v roku 2011 taktiež upútala veľkú pozornosť médií a konšpirátorov. Keďže Klub 27 nie je oficiálny klub, či skupina, nedá sa presne určiť, koľko má členov. Taktiež v Klube 27 nemusia byť len členovia z hudobného priemyslu, za členov sa považovali aj americký herec ruského pôvodu Anton Yelchin, či graffitti umelec Jean-Michel Basquiat.
Teórie.
Žiadne vedecké štúdie nepotvrdzujú, že by hudobníci mali vyššiu tendenciu zomierať vo veku 27 rokov. Za vysvetlenie Klubu sa niekedy označuje drogová závislosť či závislosť na alkohole a divoký životný štýl, ktorý u hudobníkov v 60. a 70. rokoch bol veľmi rozšírený. Teórie o Klube zahŕňajú referencie na numerológiu, psychologickú stránku ľudí, vplyv drog na ľudské telo a taktiež aj na pakt so Satanom.

</doc>
<doc id="614537" title="Shelley Duvallová" url="https://sk.wikipedia.org/wiki?curid=614537">
Shelley Duvallová

Shelley Alexis Duvallová, , (* 7. júl 1949, Houston, Texas, USA) je americká herečka.
Narodila sa ako dcéra právnika Roberta R. Duvalla a Bobbie Ruth. Má troch mladších bratov, Scotta, Shanea a Stewarta. Študovala na Waltrip High School a na South Texas Junior College.
Pre film ju objavil v roku 1970 režisér Robert Altman, keď natáčal Houstone komédiu "Brewster McCloud". Hoci nemala žiadne herecké skúsenosti, Altman ju obsadil do úlohy Suzanne Davis.
Ich spolupráca pokraočvala filmami "McCabe &amp; Mrs. Miller" (1971), "Thieves Like Us" (1974), "Nashville" (1975), "Buffalo Bill and the Indians, or Sitting Bull's History Lesson" (1976), "3 Women" (1977) a "Popeye" (1980).

</doc>
<doc id="614552" title="Günter Blobel" url="https://sk.wikipedia.org/wiki?curid=614552">
Günter Blobel

Günter Blobel (* 21. máj 1936, Niegosławice, Poľsko – † 18. február 2018, New York, New York, USA) bol nemecko-americký lekár, biochemik a cytológ, jeden z najvýznamnejších a najuznávanejších vedcov zaoberajúcich sa proteínmi a proteosyntézu.
Od roku 1968 pracoval na Rockefeller University v New Yorku. V roku 1999 dostal za objav cielenia proteínov ("proteín targeting") Nobelovu cenu za fyziológiu alebo medicínu. Od roku 2001 bol členom Pápežskej akadémie vied.
Žil na Manhattane v Upper East Side spolu s manželkou Laurou Maioglio.
Okrem svojich vedeckých úspechov sa preslávil tiež podporou opravy Drážďan, založil občianske združenie "Friends of Dresden" a finančnú čiastku, ktorú získal v rámci Nobelovej ceny (asi 820 000 Euro), venoval na opravu drážďanského kostola "Frauenkirche".

</doc>
<doc id="614639" title="Národný ústav detských chorôb" url="https://sk.wikipedia.org/wiki?curid=614639">
Národný ústav detských chorôb

Národný ústav detských chorôb (skr. NÚDCH, do 31.12.2017 Detská fakultná nemocnica s poliklinikou Bratislava; skratka "DFNsP", hovorovo "Detská nemocnica na Kramároch") je nemocnica v bratislavskej mestskej časti Nové Mesto, miestnej časti Kramáre (Limbová 1). Nemocnica v súčasnej podobe funguje od roku 1991. Jej budova bola postavená v roku 1989. Je najväčšou čisto detskou nemocnicou v strednej Európe.
História a poslanie.
Prvá detská nemocnica v Bratislave vznikla v roku 1853 na popud Bratislavského dobročinného ženského spolku. Ten vybudoval nemocnicu a tiež pre ňu zabezpečoval finančné prostriedky. V roku 1857 bola slávnostne otvorená prvá bratislavská detská nemocnica s 12 lôžkami na Kapitulskej ulici. V roku 1867 sa z už nevyhovujúcich priestorov presťahovala do ďalšieho provizória, do Mestského lazaretu na Dunajskej ulici, kde mala k dispozícii 22 lôžok. Od roku 1897 do roku 1990 sídlila detská nemocnica v zariadení na Lazaretskej ulici (84 lôžok).
NÚDCH bol zriadený ako štátna príspevková organizácia rozhodnutím Ministerstva zdravotníctva SR zriaďovacou listinou s účinnosťou od 1. januára 1991. V roku 1991 sa nemocnica presťahovala do nového areálu DFNsP Bratislava na Kramároch, kde sídli dodnes. V areáli sa nachádza 13 kliník a 9 oddelení. V roku 2013 predstavovala najväčšiu detskú nemocnicu v strednej Európe s kapacitou 397 lôžok. V nemocnici ročne hospitalizujú viac ako 17 000 detí a vykoná sa tam takmer 9000 operácií. V ambulantnej časti ošetria ročne približne 450 000 detských pacientov. Na urgentnom príjme, ktorý bol zrekonštruovaný v decembri 2019, ročne ošetria 55 tisíc detí.
NÚDCH je tiež výukovou bázou viacerých fakúlt Univerzity Komenského, Slovenskej zdravotníckej univerzity a iných škôl - vykonáva pregraduálnu a postgraduálnu výchovu.

</doc>
<doc id="614641" title="Igor Janckulík" url="https://sk.wikipedia.org/wiki?curid=614641">
Igor Janckulík

Bc. Igor Janckulík (* 7. august 1968, Námestovo) je slovenský politik, v súčasnosti podpredseda Kresťanskodemokratického hnutia, v rokoch 2016-2020 poslanec Národnej rady. Vykonáva aj funkciu podpredsedu Žilinského samosprávneho kraja.
Životopis.
Pred zvolením do parlamentu 25 rokov podnikal v obchode a službách na Orave. V roku 2008 spoluzaložil občianske združenie Oravský záchranný systém venujúce sa dobrovoľnej záchranárskej činnosti. V súčasnosti má Oravský záchranný systém (ORS - Orava Rescue System) vyše 90 členov, spolupracuje s viacerými dobrovoľnými zložkami na Slovensku a je rešpektovaným partnerom polície a štátnych záchranných zložiek, je súčasťou Integrovaného záchranného systému. ORS poskytuje dobrovoľnícku záchrannú činnosť prevažne pri pátraní po nezvestných osobách v horskom teréne a vo vode v oblasti Oravy. V roku 2017 získal bakalársky titul v odbore sociálna práca na Vysokej škole zdravotníctva a sociálnej práce sv. Alžbety v Bratislave – Ústave sociálnej práce Tomislava Kolakoviča v Trstenej, s témou "Sociálny prínos činnosti dobrovoľného Oravského záchranného systému".
Politická činnosť.
Regionálna politika.
Janckulík je od roku 2013 poslancom Žilinského samosprávneho kraja. Vo voľbách kandidoval ako nezávislý kandidát vo volebnom obvode Námestovo a získal 4 082 hlasov, čo bolo najviac zo všetkých kandidátov v okrese.
Svoj poslanecký mandát obhájil aj v krajských voľbách v roku 2017. V 7. volebnom obvode (okres Námestovo) Žilinského kraja získal ako nezávislý kandidát 11 424 hlasov, čo bolo suverénne najviac hlasov v celom kraji.
 Od roku 2017 vykonáva funkciu podpredsedu samosprávneho kraja. V marci 2020 sa jej po neúspechu v parlamentných voľbách vzdal. Po vyjadrení podpory zo strany niektorých poslancov županka Jurinová hlasovanie o jeho odvolaní z funkcie odmietla a Janckulík žiadosť stiahol, čím naďalej zostal pôsobiť v úrade.
Celoštátna politika.
Volebné obdobie 20162020.
V parlamentných voľbách v roku 2016 získal 6 146 hlasov, preferenčnými hlasmi potvrdil ôsme miesto kandidátky SIETe a stal sa poslancom Národnej rady . V Národnej rade SR pôsobí vo Výbore NR SR pre zdravotníctvo a od začiatku volebného obdobia až do marca 2018, kedy opustil vládnu koalíciu, pôsobil aj vo Výbore NR SR pre nezlučiteľnosť funkcií. Po zániku strany Sieť sa v Národnej rade SR stal členom poslaneckého klubu strany MOST - HÍD (nikdy nebol členom strany). Bol splnomocnencom vlády pre rýchlostné cesty. V tejto funkcii pôsobil od 13. októbra 2016 do 28. marca 2018. Útvar bol začlenený pod Ministerstvo dopravy a výstavby SR.
2. marca 2018 po vražde novinára Jána Kuciaka a jeho snúbenice oznámil, že odchádza z klubu Mostu-Híd a prestáva podporovať vládnu koalíciu. „Oznamujem moje rozhodnutie ďalej nepodporovať vládnu koalíciu. Toto rozhodnutie súvisí s mojím včerajším vyjadrením, že považujem za neprípustné, aby ľudia na najvyšších a citlivých politických miestach mali prepojenia na mimoriadne pochybné osoby, ktoré sú dôvodne podozrivé z napojení na mafiu a vo svojej krajine dokonca trestne stíhané," vyhlásil. Rozhodol sa však pokračovať ako nezaradený poslanec parlamentu. Rozhodnutie či ostane splnomocnencom nechal na rozhodnutí vlády. 28. marca 2018 ho z funkcie splnomocnenca vláda odvolala a zároveň zrušila štatút splnomocnenca pre rýchlostné cesty.
4. februára 2019 vstúpil do Kresťanskodemokratického hnutia. Stal sa členom predsedníctva KDH a v parlamentných voľbách vo februári 2020 kandidoval z 8. miesta kandidátnej listiny strany. Získal síce viac hlasov než pred štyrmi rokmi (11 167, 7. miesto v KDH), avšak KDH získalo len 4,65 % hlasov a do parlamentu sa nedostalo. Z toho dôvodu Janckulík 1. marca 2020 ohlásil, že sa vzdáva miesta v predsedníctve strany a taktiež postu podpredsedu ŽSK.
Volebné obdobie 20202024.
Na sneme KDH 22. augusta 2020 v Ružomberku bol Janckulík zvolený do funkcie podpredsedu KDH.

</doc>
<doc id="614642" title="Monika Tódová" url="https://sk.wikipedia.org/wiki?curid=614642">
Monika Tódová

Mgr. Monika Tódová, rod. Žemlová (* 9. máj 1982, Trnava) je slovenská novinárka, bývalá redaktorka denníka "SME" (20012014) a súčasná redaktorka "Denníka N" (od roku 2014), laureátka ocenenia Biela vrana (2018).
Životopis.
Vysokoškolské štúdium absolvovala v študijnom programe žurnalistika na Filozofickej fakulte Univerzity Komenského v Bratislave (ukončené v roku 2006). V diplomovej práci sa zameriavala na investigatívnu žurnalistiku v printových médiách na Slovensku.
V rokoch 20012014 pôsobila v redakcii denníka "SME", následne sa stala súčasťou redakcie "Denníka N". Vo svojej novinárskej tvorbe sa zameriava na domáce spravodajstvo, najmä na politické a s politikou súvisiace témy.
Kauza únosu Trịnha Xuâna Thanha.
Medzi Tódovej najvýznamnejšie články patrí reportáž o zapojení Ministerstva vnútra Slovenskej republiky (MV SR) vedeného Robertom Kaliňákom do únosu bývalého vietnamského politika a manažéra Trịnha Xuâna Thanha z politického azylu v Nemecku späť do Vietnamu, kde bol odsúdený na odňatie slobody na doživotie za údajné hospodárske trestné činy počas pôsobenia vo funkcii predsedu predstavenstve štátneho podniku Petrovietnam Construction. Na tejto reportáži "Denník N" spolupracoval s redakciou nemeckého denníka "Frankfurter Allgemeine Zeitung". Za túto i ďalšie reportáže jej Aliancia Fair-play a VIA IURIS v roku 2018 udelila ocenenie Biela vrana.
12. októbra 2018 vyšetrovateľ Odboru boja proti korupcii a organizovanej kriminalite Úradu inšpekčnej služby Sekcie kontroly a inšpekčnej služby MV SR zamietol podozrenie zo spáchania prečinu zneužívania právomocí verejného činiteľa (§ 326 ods. 1 Trestného zákona) zo strany vtedajšieho ministra vnútra R. Kaliňáka v prípade únosu. Sťažnosť, ktorá bola proti tomuto uzneseniu podaná, zamietla prokurátorka Krajskej prokuratúry Bratislava Soňa Juríčková ako nedôvodnú 14. novembra 2018. Na tlačovej konferencii 6. decembra 2018 zvolanej na tému „bodka za Vietnamcom“ Kaliňák v zmysle uznesenia krajskej prokuratúry tvrdil, že "„doterajšie vyšetrovanie definitívne ukázalo, že o únose vietnamského občana "[...]" slovenským vládnym špeciálom nevedel, neudial sa s jeho súhlasom, a ak sa tak stal, tak bolo Slovensko oklamané“". Počas otázok novinárov sa dostal do slovného konfliktu s M. Tódovou pri ktorom odmietal priamo odpovedať na otázku, prečo bol let lietadla Letky MV SR z Bratislavy do Moskvy nahlásený ako jeho pracovná cesta, napriek tomu, že sa na palube lietadla nenachádzal. Tódovú označil za "„klamárku, ktorá si vymýšľa veci“" a konštatoval, že chce, aby nezávislý súd rozhodol kto z nich má pravdu. Tódová Kaliňákové tvrdenia odmietla a dodala, že "„vo veci neboli preskúmané viaceré podozrivé okolnosti“" ako nahlásenie preletu nad Poľskom ako pracovnej cesty ministra do Moskvy a neinformovanie nemeckých vyšetrovateľov o udelení výnimky Úradom hraničnej a cudzineckej polície Prezídia Policajného zboru z dôvodu neplatnosti cestovného pasu Trịnha Xuâna Thanha.
Vyšetrovanie vo veci únosu Trịnha Xuâna Thanha pomocou lietadla Letky MV SR naďalej prebieha.
Osobný život.
Je manželkou novinára Mirka Tódu, ktorý pôsobí ako reportér zahraničného spravodajstva v "Denníku N". Spolu majú dve deti (syna a dcéru).

</doc>
<doc id="614644" title="Atrium Optima" url="https://sk.wikipedia.org/wiki?curid=614644">
Atrium Optima

Atrium Optima je najväčším nákupným centrom Košíc, ale aj celého Východného Slovenska. Nachádza sa v mestskej časti Juh a bolo postavené v rokoch 2001 - 2002, jeho otvorenie sa konalo 29. mája 2002. Atrium Optima odvtedy prešla viacerými rekonštrukciami a troma rozšíreniami, po ktorých celková prenajímateľná plocha dosiahla 53 300 m² čo ju radí na 5. miesto v rebríčku najväčších obchodných centier na Slovensku.
Poloha.
Je postavené medzi ulicami Moldavská cesta a Pri prachárni a v bezprostrednej blízkosti diaľničnej križovatky Červený rak v ktorej sa stretávajú dve medzinárodné rýchlostné komunikácie E58 a E571. Obchodné centrum je dostupné mestskou hromadnou dopravou - autobusom, ale aj električkou, pretože pri obchodnom centre vedie Košická rýchlodráha.
Rozšírenia.
Výstavba prvého rozšírenia bola začatá vo februári 2008 a ukončená v novembri toho istého roku. Pribudla plocha s rozlohou 16 300 m², na ktorej vzniklo aj 7-sálové multikino s barom názvané Cinemax a spolu vzniklo 50 samostatných jednotiek. Súčasťou prístavby bola aj predajňa nábytku Kika (dnes XXXLutz). Po tomto rozšírení vzniklo 1650 parkovacích miest.
Druhé rozšírenie sa začalo v máji 2011 a bolo ukončené v novembri 2011. Cieľom rozšírenia bolo vytvoriť nový, atraktívny, architektonicky dominantný vstup do obchodného centra al zároveň rozšíriť centrum o 14 prevádzok s celkovou rozlohou 1 100 m².
Tretie rozšírenie nákupnej plochy, pozostávalo z rekonštrukcie obrovského priestoru po zrušenom hypermarkete s názvom Hypernova. Rekonštrukčné práce začali na konci roka 2016 a boli ukončené 1. marca 2018. Plocha má rozlohu 11 000 m², na ktorej vzniklo 11 samostatných jednotiek. Post supermarketu obchodného centra obsadila podstatne väčšia Billa ako býva zvykom tohto reťazca.
Medzi najväčších prenajímateľov obchodného centra patria - H&amp;M, C&amp;A, Reserved, Billa, Cinemax, Datart a Steam Factory.

</doc>
<doc id="614664" title="Obchodné centrum Galéria (Košice)" url="https://sk.wikipedia.org/wiki?curid=614664">
Obchodné centrum Galéria (Košice)

OC Galéria (oficiálne Galéria Shopping, hovorovo "Galérka") je nákupné centrum v Košiciach v mestskej časti Západ, otvorené bolo 9. septembra 2004. Galéria odvtedy prešla jedným veľkým rozšírením o novú 4 podlažnú časť.
Nákupné centrum je postavené medzi ulicami Toryská, Brečtanová a Laborecká. Obchodné centrum sa rozprestiera na jednej strane Triedy SNP, oproti nej sa nachádza Budova Magistrátu mesta Košice ("Biely Dom"). Centrum je samozrejme dostupné mestskou hromadnou dopravou.
Prístavba obchodného centra priniesla 16 000 m² a spolu 50 nájomných jednotiek. Bola otvorená v októbri 2009.
V roku 2017 obchodné centrum prešlo modernizáciou toaliet, reklamných plôch, osvetlenia a dostavby najdlhšieho eskalátora v Košiciach, ktorého dĺžka je 27 m.

</doc>
<doc id="614675" title="Matlock" url="https://sk.wikipedia.org/wiki?curid=614675">
Matlock

Matlock je americký televízny seriál z právnického prostredia. Hlavnú úlohu obhajcu Bena Matlocka stvárnil Andy Griffith. Seriál vyrábalo viacero spoločností: Intermedia Entertainment Company (1. séria), The Fred Silverman Company, Dean Hargove Productions, Viacom Productions a Paramount Television, ktorá vyrobila iba 9. sériu. Úvodná pilotná epizóda mala premiéru v USA v pondelok 3. marca 1986 na televíznej stanici NBC. Od novembra 1992 boli premiérové epizódy vysielané na stanici ABC. Od roku 1991 boli reprízy seriálu uvedené v spolupráci a na televíziách TBS, INSP, Hallmark Channel, CBS Drama, WGN America, FETV a MeTV.
Pôvod seriálu.
Seriál Matlock sa nakrúcal v rokoch 19861995, celkom vzniklo 194 epizód. Inšpiráciou pre scenáristu a producenta Deana Hargrovea, tvorcu hlavnej postavy neohrozeného atlantského právnika patrajúceho po pravde, bol sčasti iný slávny literárny a neskôr televízny hrdina - právnik Perry Mason. Jednou odlišnosťou však je, že kým Mason zvyčajne svojich klientov zbavil viny v prípravnom konaní pred sudcom, Matlock obyčajne dokázal nevinu obvineného (svojho klienta) na súdnom procese výrokom poroty pri vypočúvaní posledného svedka, ktorý bol ozajstným páchateľom, záverečným verdiktom poroty alebo stiahnutím žaloby prokurátorom. Dej seriálu sa odohrával väčšinou v Atlante, bol však natáčaný v Los Angeles. Okresný súd v meste Fulton bol v skutočnosti v budove Second Church of Christ v Los Angeles.
Epizódy.
Matlock sa vysielal celkom v 194 epizódach počas deviatich sérií. Boli odvysielané štyri epizódy po dve hodiny a 32 dvojdielnych epizód. Šesť epizód predstavovalo prehliadky väčšinou s krátkymi šotmi z predchádzajúcich príbehov.
Slovenské vysielanie a znenie.
Prvá séria seriálu Matlock bola vysielaná na televíznej stanici STV1 ešte v 90. rokoch. Dabing seriálu vyrobila Slovenská televízia. Vtedy dabingovým hercom Bena Matlocka, hlavnej postavy seriálu, bol slovenský herec Ladislav Chudík. Neskôr ďalšie série už boli vysielané na televíznych staniciach JOJ a JOJ Plus (v súčasnosti PLUS). Dabing seriálu pre televíziu vyrobila spoločnosť EKA. Dabingovými hercami boli Marián Slovák, Michaela Čobejová, Marta Sládečková, Emanuel Hason, Martin Kaprálik, Hana Gajdošová, Anna Višňovská, Ivan Gogál, Vladimír Kobielsky, Ivan Šandor, Peter Kollárik, Dušan Vaňo, Gregor Hološka, Tibor Vokoun, Tibor Frlajs, Martin Vittek, Ľubica Očková, Petra Gažíková-Lángová, Zuzana Kyzeková, Ján Tréger, Táňa Radeva, Kristína Svarinská. Na dabingu spolupracovali Branislav Mitka, Róbert Boldiš a Lenka Hudecová, autorkou prekladu do slovenčiny bola Veronika Hamšíková a dialógy spracovala Jana Hogh. Dramaturgičkou slovenského znenia bola Dagmar Komorová, zvukárom bol Vladimír Maroš. Asistentkou réžie bola Anna Nedelčevová a režisérom bol Martin Beňuška .

</doc>
<doc id="614697" title="Knižnica pre mládež mesta Košice" url="https://sk.wikipedia.org/wiki?curid=614697">
Knižnica pre mládež mesta Košice

Knižnica pre mládež mesta Košice (skrátene KMK), je verejná knižnica sídliaca na Kukučínovej ulici v Košiciach. Knižnica je jedinou knižnicou na Slovensku špecializujúcou sa prioritne na detského čitateľa a rodiny s deťmi.
Dejiny.
V čase svojho vzniku bola knižnica prvou z pilotného projektu, ktorého cieľom bolo založiť špeciálne knižnice pre deti a mládež v každom krajskom meste po celom Československu. Nakoniec ostala jediná svojho druhu, a to nielen na Slovensku, ale aj v rámci bývalého Československa.
K jej vzniku nadišlo odčlenením detského oddelenia "Krajskej ľudovej knižnice" (dnešná Verejná knižnica Jána Bocatia) v Košiciach pod názvom "Krajská detská knižnica". V priebehu svojej dlhej histórie niekoľkokrát zmenila svoj názov – poznáme ju pod názvom "Okresná knižnica pre mládež", "Krajská knižnica pre mládež", "Mestská knižnica pre deti a mládež" až po jej súčasný názov – Knižnica pre mládež mesta Košice.
Na konci prvého roku svojej existencie mala knižnica jedinú pobočku (3 miestnosti) so sídlom na Leninovej ulici č. 63 (dnešná Hlavná ulica), evidovala 2 328 čitateľov, 59 139 výpožičiek a v jej knižničnom fonde sa vtedy nachádzalo celkovo 5 920 zväzkov.
Pri svojej práci knižnica využíva rôzne kreatívne formy práce s deťmi, mládežou a literatúrou. Hlavným cieľom okrem požičiavania kníh je vyvolať záujem o knihu a čítanie ako také, a následne naučiť svojich čitateľov celoživotnej láske ku knihe ako forme celoživotného sebavzdelávania alebo zmysluplného relaxu. 
V roku 2019 došlo k zmene typu zo špeciálnej knižnice na verejnú knižnicu.
Pobočky.
Knižnica má v súčasnosti 20 pobočiek (z toho je 15 školských a 5 mimoškolských). Najnovšou a najmodernejšou pobočkou knižnice je mimoškolská pobočka, nachádzajúca sa v areáli Kasární/Kulturpark na Kukučínovej ulici 2. Samotné riaditeľstvo knižnice sídli v budove s názvom "Bravo". Jedinečnou je pobočka "Nezábudka" na Poľovníckej ulici č. 5 v mestskej časti Západ, ktorá sa špecializuje na prácu s čitateľmi s rôznym typom hendikepu.
Služby knižnice využíva viac ako 14 000 čitateľov najmä z radov detí a mládeže, jej knižný fond predstavuje cca 211 000 zväzkov. Ročne knižnica eviduje viac ako 270 000 výpožičiek a pre širokú verejnosť odprezentuje až 3 000 zábavno-súťažných, náučných a vzdelávacích podujatí, seminárov a festivalov s účasťou do 70 000 návštevníkov. Ročne navštívi knižnicu približne cca 159 000 návštevníkov.
Knižničný fond.
V roku 2017 knižnica obdržala 5854 zväzkov kníh. V 2018 817 kníh. V roku 2019 v knižnici pribudlo ďalších 10 070 knižných titulov rôznych žánrov aj vďaka podpore "Fondu na podporu umenia". V roku 2020 knižnica získala ocenenie "SAKÁČIK", cenu za aktívnu činnosť knižnice za rok 2019. Cenu udeľuje Slovenská asociácia knižníc a Spolok slovenských knihovníkov a knižníc.

</doc>
<doc id="614715" title="Železničná stanica Spišská Nová Ves" url="https://sk.wikipedia.org/wiki?curid=614715">
Železničná stanica Spišská Nová Ves

Železničná stanica Spišská Nová Ves je železničná stanica v Spišskej Novej Vsi.
Stanica leží na trati Žilina – Košice a v stanici z nej odbočuje trať Spišská Nová Ves – Levoča kde je od 2.2.2003 zastavená pravidelná osobná doprava. Je elektrifikovaná jednosmernou sústavou 3 kV. Stanica sa nachádza na J. Fabiniho 21.
Doprava.
V stanici je 14 dopravných, 8 manipulačných, 15 odstavných a 1 ostatná koľaj. Počet nástupíšť je 5. Do stanice je pripojených viacero vlečiek. V stanici je pokladňa ZSSK so systémom KVC. Od 12. októbra 2014 začala spoločnosť RegioJet prevádzkovať skúšobnú prevádzku spojov Praha – Košice. Pôvodne spoje premávali na trase Praha – Žilina. V Spišskej Novej Vsi zastavovali do 13. decembra 2014. Od 14. júna 2015 v stanici opäť zastavujú vlakové spoje RegioJet.
V apríli 2010 sa v stanici zrazili dva vlaky, nehoda spôsobila smrteľné zranenia. Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.

</doc>
<doc id="614726" title="Sam Rockwell" url="https://sk.wikipedia.org/wiki?curid=614726">
Sam Rockwell

Sam Rockwell (* 5. november 1968, Daly City, Kalifornia, USA) je americký herec. 
Svoju filmovú kariéru začal v roku 1989 vo filme "Clownhouse". Neskôr hral napríklad vo filmoch "Zelená míľa" "(1999), Charlieho anjeli" (2000), "Posledná lúpež" (2001) a "Moon" (2009). V roku 2012 hral jednu z hlavných úloh vo filme "Sedem psychopatov" režiséra Martina McDonagha.
Za rolu policajta vo filme "Tri billboardy kúsok za Ebbingom" ("Three Billboards Outside Ebbing, Missouri" z roku 2017 získal ceny Oscar, BAFTA i Zlatý glóbus a dve Screen Actors Guild Award za výkon vo vedľajšej úlohe.

</doc>
<doc id="614727" title="Európske hlavné mesto športu" url="https://sk.wikipedia.org/wiki?curid=614727">
Európske hlavné mesto športu

Europské hlavné mesto športu je titul, ktorým je každý rok označené jedno z európskych miest. Po vzore európskeho hlavného mesta kultúry udeľuje ACES (European Capital of Sport Association) tento titul už od roku 2001. Cieľom projektu je oceniť význam športu v danom meste a podporiť jeho ďalší športový rozvoj.
Každý rok je vybrané jedno Európske hlavné mesto športu (mesto s viac ako 499 999 obyvateľmi), ďalej niekoľko Európskych miest športu (mesta s 25 000 až 499 999 obyvateľmi) a tiež niekoľko Európskych malomiest športu (do 25 000 obyvateľov). Od roku 2013 sa novo vyhlasuje tiež Najlepšie európske športové zariadenie.
Európske hlavné mesto športu.
Chronologický zoznam hlavných miest:
Európske mesto športu.
Okrem hlavného, sa udeľuje aj titul Európske mesto športu.
Ocenenia športu na Slovensku.
V roku 2016 boli titulom Európske mesto športu ocenené Košice, ako vôbec prvé mesto na Slovensku od začiatku udeľovania týchto titulov. O rok neskôr získala titul Banská Bystrica. V roku 2018 získalo titul mesto Nitra. V roku 2019 mesto Michalovce a v roku 2020 Trnava.

</doc>
<doc id="614797" title="Kunsthalle Košice" url="https://sk.wikipedia.org/wiki?curid=614797">
Kunsthalle Košice

Kunsthalle Košice (alebo Hala umenia Košice), je budova, ktorá slúži ako výstavný priestor pre vizuálne umenie a workshopy. Je to historicky prvá kunsthalle na Slovensku.
Vďaka prestížnemu titulu Európske hlavné mesto kultúry 2013, sa zo schátranej budovy starej krytej plavárne na Rumanovej ulici stal jedinečný polyfunkčný priestor určený súčasnému umeniu, zvaný Kunsthalle Košice alebo "Hala umenia". Rekonštrukcia v hodnote 7,5 milióna eur, bola financovaná z prostriedkov Európskej komisie. Po takmer ročnej rekonštrukcii otvorila návštevníkom brány v júli 2013.
História.
Košická stará krytá plaváreň je považovaná za jednu z architektonicky najhodnotnejších budov, vybudovaných na prelome 50. a 60. rokov minulého storočia. Budova bola postavená v rokoch 1957 – 1962 podľa projektov košického architekta Ladislava Greča. Výtvarná výzdoba celého interiéru je dielom výtvarníčky Herty Ondrušovej-Viktorínovej. Plaváreň bola otvorená do konca 70-tych rokov. Po zrušení blízkeho "Mlynského náhonu" a prestavbe koryta na štvorprúdovú komunikáciu došlo k poklesu spodnej vody a následne k statickým poruchám na samotnej budove. Z dôvodu vážnych problémov bola prevádzka zrušená a fungovala iba exteriérová časť. Krytá časť bola zatvorená od roku 1992.
Mesto Košice sa ešte v roku 1988 zaoberalo otázkou rekonštrukcie mestskej plavárne v hodnote 15 miliónov Kčs, ale nakoniec sa do chátrajúcej budovy nič neinvestovalo. Okrem 25 metrového bazénu sa v nej nachádzali parné kúpele s vlhkou a suchou parou, menšie bazény a vaňové kúpele, takzvané "„očistné kúpele“". Krytý bazén bol v poradí štvrtým postaveným na Slovensku a v tomto období patril medzi architektonicky najkrajšie v Česko-Slovensku.
Rekonštrukcia.
Pred prestavbou vzniklo viacero projektov na rekonštrukciu plavárne, plánoval sa tu vodný svet, kúpele či relaxačné centrum. Nakoniec priestor slúži na prezentáciu umelcov. Táto technicky vzácna stavba, stojí v ochrannom pásme pamiatkovej rezervácie. Jej pôvodný vzhľad sa veľmi nezmenil.
Počas rekonštrukcie sa zbúrali poškodené jednopodlažné krídla na západnej a východnej strane a postavili sa nové. Zachovaná zostala strešná konštrukcia a vymenili sa okná, ktoré rešpektujú tvar a členenie pôvodných výplní. Pre plaváreň typická a neodmysliteľná mozaika z interiéru taktiež nezmizla. Bola obnovená a premiestnená na poschodie. Bazén v centrálnom priestore haly bol pri rekonštrukcii taktiež zachovaný.
Kunsthalle v súčasnosti slúži predovšetkým na prezentáciu súčasného vizuálneho umenia, domácich a zahraničných umelcov. Medzi svetoznáme mená, ktoré už v Kunsthalle vystavovali patrí aj popredný britský sochár Tony Cragg či zakladateľ op-artu a hydrokinetického umenia – a košický rodák – Gyula Kosice. Gyula Kosice pred Kunsthalle umiestnil aj sochu, ktorá nesie názov "Socha pre Košice". Svoje práce tu vystavoval aj významný rumunský fotograf Constantin Brancusi či britský umelec Damien Hirst, držiteľ Turnerovej ceny.

</doc>
<doc id="614809" title="Idris Elba" url="https://sk.wikipedia.org/wiki?curid=614809">
Idris Elba

Idris Elba, celým menom Idrissa Akuna Elba (* 6. september 1972, Londýn, Spojené kráľovstvo) je britský herec, hudobník a DJ.
Životopis.
V televízii sa prvýkrát objavil v roku 1994, v roku 1999 hral v seriáli "Dangerfield". Toho istého roku debutoval vo filme - predstavil sa vo francúzskom filme "Svokra". V rokoch 2002 až 2004 pôsobil v seriáli "The Wire - Špina Baltimoru". 
Neskôr hral napríklad vo filmoch "28 týždňov" (2007), "Americký gangster" (2007), "Maturitný ples" (2008), "Parchanti" (2010), "Ghost Rider 2" (2012), "Prometheus" (2012), "Mandela: Dlhá cesta k slobode" (2013) či "Star Trek: Do neznáma" (2016). Roku 2016 tiež prepožičal svoj hlas postave náčelníka Boga vo filme "Zootropolis: Mesto zvierat". V rokoch 2010 - 2015 stvárnil titulnú postavu v seriáli "Luther" (v roku 2011 získal Zlatý glóbus pre najlepšieho herca v miniseriáli alebo v televíznom filme). Od roku 2011 hrá vo filmovej sérii Marvel Cinematic Universe postavu Heimdall (filmy "Thor" (2011), "Thor: Temný svet" (2013), "Avengers: Age of Ultron" (2015) a "Thor: Ragnarok" (2017)).
Pod umeleckým menom DJ Big Driis pôsobí tiež ako diskdžokej. Ako hudobník sa podieľal na skladbách viacerých hip hopových interpretov (napr. Jay-Z alebo Pharoahe Monch), sám vydal niekoľko vlastných hip hopových EP.

</doc>
<doc id="614810" title="MŠK Námestovo" url="https://sk.wikipedia.org/wiki?curid=614810">
MŠK Námestovo

MŠK Námestovo (predtým "TJ ZŤS Námestovo", "Slavoj" "Námestovo", "ŠK Námestovo") je futbalový klub z mesta Námestovo. Momentálne hrá v III. slovenskej futbalovej lige patriacej pod Stredoslovenský futbalový zväz.
História oddielu.
Futbal v Námestove sa oficiálne začal hrávať od roku 1931 pod hlavičkou Športového klubu. Na začiatku to boli ľudia okolo Ľudovíta Rentku. Táto udalosť mala výrazný vplyv aj na organizáciu športu v okolitých obciach. Na začiatku to boli zápasy proti mužstvám z Oravy. Najprv proti Podbielu v júni 1931, neskôr proti Trstenej, Tvrdošínu, ale aj proti mužstvám z neďalekého Poľska. Napríklad v roku 1933 bolo na zápase so Żywcom až 2500 divákov. Po 2. svetovej vojne, v júni 1947 bol futbal v metropole Bielej Oravy znovu obnovený. Odsúhlasila sa aj výstavba novej hracej plochy na Deputáte.
Až do roku 1973, pod hlavičkou Slavoj, hralo Námestovo okresné súťaže. V roku 1973 prvýkrát postúpilo do krajských súťaži a to do I. B triedy. V tomto období sa ako tréneri výrazne zapísali Rudolf Hubík a Anton Sivoň a hráčsky Milan Kollár, ktorý to dotiahol až do Sparty Prahy. V roku 1977 sa podarilo ľuďom okolo Jozefa Kolejáka otvoriť športový areál s futbalovým štadiónom. Do roku 1986 bolo Námestovo stálym účastníkom krajskej I. B triedy. Následne už pod hlavičkou "TJ ZŤS Námestovo" a po príchode trénera Dušana Kriaka dvakrát po sebe postupujú z I. B triedy cez I. A až do krajských majstrovstiev. Odohrali tam dve sezóny. V tomto období treba spomenúť na ľudí okolo Jozefa Škvareninu. Hráčsky sa najviac presadili brankári, a to Silvester Habiňák vo VSS Košice, Igor Holub v Plastike Nitre, Vladimír Hrubjak v Dukle Banská Bystrica a Vladimír Mušák ako rozhodca v ligových súťažiach.
Po roku 1992 už pod hlavičkou MŠK Námestovo a na začiatku znova s trénerom Dušanom Kriakom a na konci so Silvestrom Habiňákom sa podarilo postúpiť z I. B triedy až do III. ligy v roku 1997. Najvyššia krajská súťaž sa v Námestove hrala do roku 2001. Tu treba spomenúť ľudí ako Silvester Habiňák, Dušan Krnáč st., Jozef Pindiak, František Košťál st., Ignác Hrkeľ, Ján Michaliga a hráčov, ktorí boli pri obidvoch vzostupoch námestovského futbalu: Vladimír Šalata, Štefan Feja, Jozef Čaprnda. Na začiatku 90. rokov začína hrávať aj hráč, ktorý sa najviac presadil vo svete futbalu, a to Daniel Kosmeľ. Pôsobil vo viacerých ligových mužstvách a s MŠK Žilina dosiahol aj ligový titul a zahral v jej drese v európskych pohároch.
Od jesene 2008 je súčasťou futbalového štadióna aj ihrisko s umelou trávou. V roku výročia 80. rokov futbalu v Námestove sa podarilo MŠK postúpiť do historicky najvyššej súťaže, aká sa kedy hrala v Námestove, do III. ligy - skupiny Východ. Do Námestova prichádzajú mužstvá z východného Slovenska, ako napr. Bardejov, alebo Lokomotíva Košice. Je potešujúce, že sa darí aj dorasteneckým družstvám. Starší dorast dokázal v roku 2011 pod vedením Karola Polťáka to, čo sa začiatkom 90. rokov nepodarilo generácii okolo trénera Ignáca Hrkľa - postup do 2. celoštátnej dorasteneckej ligy. Veľmi dobré výsledky dosahujú aj žiacke kolektívy, ktoré sú dlhodobo v najvyššej krajskej súťaži - I. lige Stred, patriacej už pod Slovenský futbalový zväz.
Sezóna 2019/2020.
Hráčsky káder
 (C)

</doc>
<doc id="614822" title="Obchodné centrum Cassovia" url="https://sk.wikipedia.org/wiki?curid=614822">
Obchodné centrum Cassovia

Obchodné centrum Cassovia sa náchádza v Košiciach v mestskej časti Juh na ulici Pri prachárni 4 a bolo otvorené 22. augusta 2001, ako prvé väčšie obchodné centrum v Košiciach.
Obchodné centrum prešlo veľkou rekonštrukciou v roku 2007, čím sa zväčšili najmä predajné plochy jednotlivých butikov. Spolu tak vzniklo takmer 70 samostatných obchodných jednotiek. V auguste roku 2012 pribudla prístavba Decodomu a Sika a v septembri do Košíc zavítal aj Möbelix. Posledne pri obchodnom centre pribudol dlhoočakávaný predajca športových potrieb Decathlon, ktorý otvoril svoje brány v decembri 2015.
Predajná plocha obchodného centra je 24 000 m² čím sa stáva 4. najväčším obchodným centrom v Košiciach. Pre motoristov je na parkovisku k dispozícii 1250 parkovacích miest s ručnou autoumyvárkou Sonax a nonstop samoobslužnou čerpacou stanicou Tankomat.
Obchody.
V areáli obchodného centra sa nachádzajú obchodné domy Asko nábytok, Möbelix, Decathlon, Decodom a Siko. Decodom a Siko kúpeľne sú s OC Cassovia spojené spojovacou chodbou.
V Cassovii sa taktiež nachádza supermarket LIDL, ktorý je jeden z najväčších na Slovensku a tiež je to prvý supermarket tejto spoločnosti umiestnený v obchodnom centre na našom území, zároveň je aj najväčšou prevádzkou OC Cassovia.
Medzi najväčších prenajímateľov obchodného centra ďalej patria - Lidl, JYSK, Kineko, Okay Elektro, Neonka, KiK a Gate.

</doc>
<doc id="614832" title="Tesco Extra Košice" url="https://sk.wikipedia.org/wiki?curid=614832">
Tesco Extra Košice

Tesco Extra je obchodné centrum, ktoré sa nachádza v Košiciach v mestskej časti Džungľa na ulici Trolejbusová 1. Bolo otvorené v roku 1999, no prešlo rozsiahlou rekonštrukciou v roku 2012. Je to historicky druhý hypermarket Tesco na Slovensku.
Poloha.
Obchodné centrum s hypermarketom je postavené medzi ulicami Hlinkova a Prešovská cesta v bezprostrednej blízkosti diaľničnej križovatky Dargovských hrdinov v ktorej sa stretávajú cesty R4 a 547. Na juh od obchodného centra sa nachádza autobusové depo Dopravného podniku mesta Košice.
Obchody.
Prenajímateľná budova vedľa hypermarketu bola dokončená v októbri 2008. Na parkovisku sa nachádza Tesco čerpacia stanica.
V areáli obchodného centra Tesco sa nachádzajú viaceré predajne medzi, ktoré patrí: NAY Elektrodom, Mountfield, OBI, JYSK, Intersport, Dráčik, Okay Elektro a dve kasína – Rebuy Stars a Diamond Game Club.
Medzi najväčších prenajímateľov obchodného centra patria - H&amp;M, CCC a SportsDirect.

</doc>
<doc id="614837" title="Flochovský chrbát" url="https://sk.wikipedia.org/wiki?curid=614837">
Flochovský chrbát

Flochovský chrbát je geomorfologický podcelok Kremnických vrchov. 
Vymedzenie.
Nachádza sa v centrálnej, najvyššej časti pohoria a zaberá hlavný hrebeň, od severného až takmer po južný okraj pohoria. Obklopujú ho tieto podcelky: na severe Diviacka pahorkatina (podcelok Turčianskej kotliny) a Bralná Fatra (podcelok Veľkej Fatry), na východe Kordícka brázda (časť Starohorských vrchov), Malachovské predhorie a Bystrické podolie (podcelok Zvolenskej kotliny). Ďalej sú to už len podcelky Kremnických vrchov, Turovské predhorie na juhovýchode, Jastrabská vrchovina na juhozápade a Kunešovská hornatina na západe.
Ochrana prírody.
Kremnické vrchy nie sú plošne chráneným územím a v pohorí sa nachádza len niekoľko menších prírodných rezervácií. Významné sú najmä NPR Svrčinník, PR Harmanecký Hlboký jarok a PR Horná Roveň.

</doc>
<doc id="614842" title="Greenie knižnica" url="https://sk.wikipedia.org/wiki?curid=614842">
Greenie knižnica

Greenie knižnica je nekomerčný internetový projekt, zameraný na voľné stiahnutie kníh a e-kníh amatérskych autorov. Počiatky projektu siahajú do roku 2011. V roku 2021 bolo v knižnici viac ako 200 kníh. Cieľom je vytvoriť knižnicu, kde môžu amatérski autori vydávať svoje diela po tom, čo prejdú kontrolou, a podporovať ľudí, ktorí chcú vydať svoju knihu a naučiť sa viac o kreatívnom písaní. V súčasnosti tvorí knižnicu okrem kníh tiež hudba, kvízy, tipy pre nových autorov či rozhovory s profesionálnymi spisovateľmi.
Kategórie kníh.
Všetky knihy, ktoré sú súčasťou Greenie knižnice, sú zaradené do jednej z piatich základných kategórií. V júni 2021 bolo v knižnici 202kníh:
Formáty kníh.
Cieľom knižnice je poskytovať knihy zadarmo v rôznych formátoch tak, aby boli čitateľné na množstve zariadení. Diela sa dajú čítať na počítači, tablete, mobile, čítačke elektronických kníh i na netypických zariadeniach pre čítanie kníh – ako je MP3 prehrávač či fotoaparát. Formáty kníh:
Jazyky.
Knihy v Greenie knižnici sú v drvivej väčšine v slovenskom jazyku. Pri všetkých knihách je tiež odkaz na automatické preloženie cez službu Google Translate.
Knihy v iných jazykoch.
Do budúcna sa ráta s prekladom niekoľkých ďalších kníh do českého, anglického, maďarského a nemeckého jazyka.
Hudba.
Súčasťou Greenie knižnice je v súčasnosti niekoľko hudobných albumov, vytvorených pomocou počítačového softvéru a voľne prístupných hudobných ukážok. Hudobné albumy sú voľne dostupné, vrátane výberových albumov.
Financovanie.
Greenie knižnica je hostovaná na subdoméne, čo umožňuje minimalizovať náklady na prevádzku. Pôvodne bola na adrese knihy.greenie.sk, ale po krádeži domény greenie.sk doménovou mafiou sa obsah presunul na subdoménu knihy.rs-design.sk. V súčasnosti je projekt hostovaný vďaka vydavateľstvu Elist na ich subdoméne greenie.elist.sk.

</doc>
<doc id="614867" title="Slnko v sieti 2018" url="https://sk.wikipedia.org/wiki?curid=614867">
Slnko v sieti 2018

8. ročník odovzdávania cien Slnko v sieti sa uskutočnil 6. apríla 2018 v budove Starej tržnice v Bratislave. O nomináciách, respektíve držiteľoch cien za rok 2017 rozhodli v dvojkolovom hlasovaní členovia Slovenskej filmovej a televíznej akadémie (SFTA).
Spomedzi 12. prihlásených hraných filmov sa do nominácií prebojovalo 8 filmov, v rámci dokumentov a animovaných snímok po 3 diela v oboch žánroch. Najviac nominácií, presnejšie 13, obdržal film "Čiara", respektíve "Piata loď", táto nominovaná v 10. kategóriách.
V uvedenom ročníku sa súťažilo v 17. štatutárnych kategóriách, mimo súťaž bola udelená divácka cena o najpopulárnejší film, prípadne dokument. Hlasovanie v neštatutárnej kategórii bolo zahájené formou online ankety, ktorá trvala od 6. do 31. marca 2018. 
Termíny ani dĺžku hlasovania v jednotlivých kolách SFTA nezverejnila. Posledný termín pre prihlásenie diel a ich tvorivých výkonov do súťaže vypršal 31. januára, konečné nominácie vyhlásili 26. februára. Všetky nominované počiny odpremietali počas každoročnej bilančnej prehliadky "Týždeň slovenského filmu", ktorá po prvý raz prebehla až po výročnom ceremoniále, už tradične v bratislavskom kine Lumière, a to v dňoch 9. – 15. apríla 2018. 

</doc>
<doc id="614883" title="Malachovské predhorie" url="https://sk.wikipedia.org/wiki?curid=614883">
Malachovské predhorie

Malachovské predhorie je geomorfologický podcelok Kremnických vrchov. 
Vymedzenie.
Nachádza sa vo východnom výbežku pohoria, v blízkosti Banskej Bystrice. Napriek tomu, že je plošne najmenším podcelkom pohoria, jeho hranice sú pomerne ťažko identifikovateľné. Obklopuje ho z východu Bystrické podolie, podcelok Zvoleskej kotliny, z juhozápadu a západu pokračujú Flochovským chrbtom Kremnické vrchy a na severe nadväzuje Kordícka brázda, geomorfologická časť Starohorských vrchov.
Ochrana prírody.
V tejto časti Kremnických vrchov sa nachádza niekoľko maloplošných chránených území, medzi nimi prírodné pamiatky Tajovská kopa, Králická tiesňava a Kremenie.

</doc>
<doc id="614887" title="Zoznam obchodných reťazcov pôsobiacich na Slovensku" url="https://sk.wikipedia.org/wiki?curid=614887">
Zoznam obchodných reťazcov pôsobiacich na Slovensku

Toto je zoznam obchodných reťazcov pôsobiacich na území Slovenska. Prvým supermarketom v Česko-Slovensku bola MANA holandskej spoločnosti Ahold v Jihlave. Otvorený bol 6. júna 1991, o týždeň neskôr otvorili ďalší v Prahe. Najdlhšie existujúci zahraničný potravinový reťazec na Slovensku je Billa, ktorá svoj prvý supermarket otvorila 25. novembra 1993 v Trnave.
Obchodné reťazce pôsobiace na Slovensku.
Odevné reťazce.
Tradičné nadnárodné odevné reťazce.
Reťazce s nábytkom a bytovými doplnkami.
V lete 2020 skončil svoje pôsobenie na Slovenskom trhu známy reťazec predajní nábytku Kika. Novým majiteľom predajní Kika sa stal rakúsky holding, ktorý vlatne reťazce XXXLutz či Möbelix. Všetky predajne Kika prešli rebrandingom a fungujú pod značkou XXXLutz.

</doc>
<doc id="614901" title="FRESH" url="https://sk.wikipedia.org/wiki?curid=614901">
FRESH

FRESH je obchodná aliancia združujúca maloobchodné predajne potravín na Slovensku a obchodná značka reťazca supermarketov pôsobiacich na území Slovenska. Zakladateľom a vlastníkom je Miroslav Labaš. Sídlo spoločnosti sa nachádza v Košiciach v mestskej časti Košice – Nad Jazerom na Textilnej ulici.
História a predajne.
Firma bola založená 5. júna 2010, vznikla premenovaním a kompletnou reštrukturalizáciou pôvodných predajní Bala pôsobiacich hlavne na východnom Slovensku.
V súčasnosti spoločnosť prevádzkuje obchody s názvom "Fresh", "Fresh mini" alebo "Fresh Plus". Predajne Fresh mini sú prevádzkované formou franchisingu. Zásobovanie majú na starosti tri veľkoobchody, okrem spoločnosti Labaš je to aj spoločnosť Makos v Bardejove a Libex v Žiline.
Celkový počet predajní je 788, z čoho najväčší počet predajní sa nachádzan východnom Slovensku. Spoločnosť prevádzkuje 32 supermarketov "Fresh Plus", prevažne v Košickom kraji. Prvý vlastný supermarket "Fresh Plus" bol otvorený v roku 2003. Koncept Fresh Plus tvorí takmer polovicu tržieb spoločnosti. Vo väčších supermarketoch Fresh Plus sa nachádza aj sieť vlastných butikov s názvom "L. A. Press".

</doc>
<doc id="614928" title="Stanislav Chovanec" url="https://sk.wikipedia.org/wiki?curid=614928">
Stanislav Chovanec

Dr.h.c. Ing. Stanislav Chovanec (* 20. august 1959, Skalica – † 23. mája 2018, Skalica) bol slovenský podnikateľ a politik, poslanec mestského zastupiteľstva v Skalici, poslanec Trnavského samosprávneho kraja, člen dozornej rady Bratislavskej vodárenskej spoločnosti a predseda predstavenstva Fakultnej nemocnice s poliklinikou v Skalici. Od roku 2002 do roku 2014 bol primátorom mesta Skalica. V máji 2017 prostredníctvom video príhovoru oznámil, že sa v nasledujúcich komunálnych voľbách bude o tento post opätovne uchádzať. Dňa 23. mája 2018 zomrel po krátkej ťažkej chorobe.
Biografia.
Je absolventom Chemicko-technologickej fakulty SVŠT v Bratislave (dnes Slovenská technická univerzita). Po štúdiách, v roku 1984, nastúpil ako výrobný námestník do národného podniku Grafobal, kde pracoval šesť rokov. Krátko po nežnej revolúcii, v roku 1990, spoluzaložil spoločnosť ADUT, a.s., ktorú ako generálny riaditeľ viedol nasledujúcich dvanásť rokov. V decembri 2002 uspel v komunálnych voľbách a bol zvolený novým primátorom mesta Skalica. Túto funkciu zastával počas troch po sebe idúcich volebných období (2002-2006), (2006-2010), (2010-2014).
Primátor mesta Skalica.
Do komunálnej politiky sa rozhodol vstúpiť na jeseň v roku 2002. Dovtedajší primátor, Michal Srholec, už kandidoval len ako poslanec mestského zastupiteľstva a bolo preto zrejmé, že po deviatich rokoch bude stáť na čele mesta nový predstaviteľ. Záujem o voľby prejavilo 39.78% voličov, spomedzi ktorých získal najvyššiu dôveru práve Stanislav Chovanec. So ziskom 1872 hlasov (40.12%) tak skončil na prvom mieste pred ostatnými kandidátmi - Bohumilom Bartošom (1335 hlasov) a Jozefom Hlavatým (473 hlasov). 
Druhé volebné obdobie (2006-2010).
V roku 2006 obhajoval svoj post bez protikandidátov. Dôveru mu vyslovilo 2541 občanov, čo pri účasti 3084 ľudí činilo 82,39% z celkového počtu voličov.
Tretie volebné obdobie (2010-2014).
Do boja o primátorské kreslo išli tentokrát traja kandidáti. Okrem Chovanca NEKA (SMER- SD) sa o post najvyššieho funkcionára mesta uchádzali Roman Zahradník (KDH, MOST - HÍD, OKS, SDKÚ-DS) a Alena Schopperthová (nezávislá). Výsledky volieb potvrdili, že i pre tretie volebné obdobie získal Chovanec najvyššiu dôveru. Za jeho kandidatúru sa vyslovilo 3496 oprávnených voličov (70.30%). V júni 2014 verejnosti oznámil, že svoju funkciu už v nasledujúcich komunálnych voľbách nebude obhajovať. Po dvanástich rokoch na poste primátora mesta Skalica vyslovil želanie, že chce svoj voľný čas venovať rodine a svojim vnúčatám. Do volieb kandidoval už len ako radový poslanec mestského zastupiteľstva a uspel, keď vo svojom obvode s veľkým náskokom obsadil prvé miesto. Hlasovalo preňho 406 občanov.

</doc>
<doc id="614951" title="John Sulston" url="https://sk.wikipedia.org/wiki?curid=614951">
John Sulston

John Edward Sulston (* 27. marec 1942, Fulmer, Spojené kráľovstvo† 6. marec 2018) bol britský biológ, nositeľ Nobelovej ceny.
Životopis.
Vyštudoval University of Cambridge. Roku 1969 sa stal členom výskumného tímu Sydney Brennera pri "Medical Research Council" v Londýne. V rokoch 19922000 bol riaditeľom Sangerova ústavu v Cambridge.
Roku 2002 mu bola udelená Nobelova cena za fyziológiu alebo medicínu (spolu so Sydney Brennerom a Robertom Horvitzom) za zistenie presného sledu, v ktorom sa delia a umierajú bunky červa C. elegans a za objasnenie procesu programovanej smrti buniek alebo apoptózy. S využitím červa "Caenorhabditis elegans" vytvoril modelový systém vďaka ktorému mohol sledovať bunková delenie a špecializáciu buniek, od oplodnenej vaječnej bunky až do dospelosti jedinca. Vďaka tomu boli identifikované gény regulujúce vývoj orgánov a odumieranie buniek a zároveň sa preukázalo, že rovnaké gény sú aj u človeka.

</doc>
<doc id="614961" title="Martin Pagerka" url="https://sk.wikipedia.org/wiki?curid=614961">
Martin Pagerka

Martin Pagerka (* 24. jún 1995, Myjava) je slovenský šachový majster, ktorého rating podľa Svetovej Šachovej Federácie (FIDE) je 2328 elo bodov (údaj z marca 2018). 
Vyštudoval Gymnázium Ladislava Novomeského v Senici. Počas štúdia sa aktívne venoval literatúre a filozofii, viedla ho pri tom prof. Margita Hološková, sestra významného prozaika Vincenta Šikulu. V roku 2014 študoval na Karlovej univerzite odbor obecná fyzika, ale v dôsledku zlých študijných výsledkov štúdium predčasne ukončil. V roku 2015 sa pokúsil kandidovať na prezidenta Slovenského šachového zväzu. Počas chaoticého priebehu kampane svoju kandidatúru opakovane sťahoval a opätovne ohlasoval. Neskôr sa kandidatúry vzdal v prospech Františka Jablonického, ktorý si ho prizval do svojho tímu, no po viacerých konfliktoch sa z volieb stiahol úplne.
Úspechy.
Medailové pozície na Majstrovstvách Slovenska mládeže v klasickom šachu:
Účasť na medzinárodných mládežníckych podujatiach v klasickom šachu, reprezentácia Slovenska:
European Union Youth Championships
Majstrovstvá Európy Mládeže v šachu
Majstrovstvá Sveta Mládeže v šachu
Majstrovstvá Sveta Juniorov v šachu
Účasť na mimo-reprezentačných medzinárodných mládežníckych podujatiach v klasickom šachu:
Najväčšie úspechy v kariére v klasickom šachu:

</doc>
<doc id="614969" title="Autobusová doprava v Košiciach" url="https://sk.wikipedia.org/wiki?curid=614969">
Autobusová doprava v Košiciach

Mestská autobusová doprava v Košiciach je rozsiahly systém autobusových liniek na území Košíc, metropoly Východného Slovenska. Zabezpečuje ju Dopravný podnik mesta Košice prostredníctvom niekoľkých stoviek autobusov rôznych typov od viacerých výrobcov, väčšinou nízkopodlažných. Sú nosným systémom v mestských častiach, ktoré neobsluhuje električková alebo trolejbusová doprava.
Denná doprava.
Denné linky sú číslované od do (s výnimkou občasných náhradných autobusových liniek ). Dopravný podnik mesta Košice tiež zabezpečuje prevádzku viacerých liniek do spoločnosti U. S. Steel Košice, očíslovaných až (zabezpečujú spojenie s mestskými časťami, v ktorých nie je k dispozícii električková doprava).
Nočná doprava.
V meste je prevádzkovaná aj nočná preprava osôb a to prostredníctvom siedmich liniek označených až . Každá obsluhuje určitú časť mesta. Linky premávajú od 23. hodiny do 4. hodiny ráno v intervaloch raz za hodinu; po 5. hodine ráno začnú premávať denné spoje.
Tarifné pásma.
Košice majú len jedno tarifné pásmo.
Vozidlový park.
Okrem toho Dopravný podnik mesta Košice vlastní ďalších 28 typov vozidiel, ktoré slúžia na výcvik vodičov alebo sú už vyradené; tiež vlastní historické vozidlá.
Vozovne.
Dopravný podnik mesta Košice má v súčasnosti 2 autobusové vozovne:
Zrušená vozovňa.
Dopravný podnik bol nútený zrušiť svoju vozovňu v mestskej časti Juh na ulici Pri prachárni z dôvodu výstavby Košickej futbalovej arény.

</doc>
<doc id="614973" title="Obchodná galéria Naša (Košice)" url="https://sk.wikipedia.org/wiki?curid=614973">
Obchodná galéria Naša (Košice)

Obchodná galéria Naša je obchodné centrum nemeckého štýlu v Košiciach v mestskej časti Nad Jazerom, postavené v rokoch 2015 - 2016, otvorené bolo 18. augusta 2016. Celková prenajímateľná plocha je 4 250 m², na ktorej sa nachádza 10 samostatných obchodných jednotiek.
Poloha.
Obchodná galéria je postavená medzi ulicami Slanecká cesta a Napájadlá. Galéria sa rozprestiera na ploche 29 000 m² pri novovytvorenej križovatke riadenej semaformy.
Galéria je dostupná mestskou hromadnou dopravou autobusom aj električkou. Výstavba prebiehala postupne v troch etapách. Prvá bola postavená pobočka reštaurácie rýchleho občerstvenia McDonald’s v rokoch 2011 - 2013. Následne od marca do októbra roku 2015 prebehla výstavba hypermarketu Kaufland, ktorý zaberá plochu 4 500 m². Po dokončení hypermarketu sa začalo s výstavbou samotnej obchodnej galérie ktorá bola dokončená v roku 2016.
Medzi prenajímateľov patria - Takko, Pepco, DM Drogérie, KiK, Deichmann, Planeo Elektro, Sportisimo, Super ZOO, TEDi a Galaxy Club.

</doc>
<doc id="615056" title="Martina Majerníková Koval" url="https://sk.wikipedia.org/wiki?curid=615056">
Martina Majerníková Koval

Martina Majerníková Koval (rod. Majerníková; * 14. marec 1981, Vrbové) je slovenská herečka.
Absolvovala štúdium na Štátnom konzervatóriu v Bratislave, v odbore hudobno-dramatické umenie. Od roku 2003 bola externou členkou hereckého súboru divadla Nová scéna v Bratislave. V rokoch 20062009 pracovala v Lodnej zaoceánskej spoločnosti AIDA Cruises – Germany ako manažérka a interpretka, keď cestovala nielen po štátoch Európskej únie, ale aj po krajinách Perzského zálivu a Afrike. Neskôr pokračovala v štúdiu na Divadelnej fakulte Vysokej školy múzických umení v Bratislave, ktoré v roku 2015 ukončila s titulom Mgr. art.
V súčasnosti je umelkyňou v slobodnom povolaní. Pôsobí ako členka Divadla FÍ, venuje sa divadelnému a televíznemu herectvu, amatérskemu divadlu ako členka odborných porôt, tvorbe seminárov v oblasti umeleckého prednesu, publikačnej činnosti a autorskej tvorbe. Od roku 2016 je riaditeľkou programu a projektovou manažérkou celoštátneho festivalu s medzinárodnou účasťou Scénická žatva, ktorý sa každoročne koná v Martine a ktorý nadväzuje na najstaršiu tradíciu súťaží amatérskych divadelníkov v celoeurópskom ponímaní.

</doc>
<doc id="615062" title="Business Centrum BCT-1" url="https://sk.wikipedia.org/wiki?curid=615062">
Business Centrum BCT-1

Business Centrum BCT-1 je biznis centrum v Košiciach, v mestskej časti Juh na ulici Moldavská cesta.
Rekonštrukcia pôvodnej budovy začala v januáry 2008, otvorenie sa po kompletnej rekonštrukcii konalo v máji 2011. Administratívna budova ponúka v šiestich traktoch 17650 m² plochy na prenájom, pre vyše 1000 zamestnancov. Vlastník areálu je spoločnosť CMT-Real s.r.o. a ako investor na tomto projekte figurovala firma Penta Ivestments.
Najvýznamnejšími nájomníkmi sú: Deutsche Telekom IT Solutions Slovakia, DÔVERA zdravotná poisťovňa, MIRAKL, a.s., Mediworx a Dalkia Východné Slovensko.

</doc>
<doc id="615074" title="Business Centrum BCT-2" url="https://sk.wikipedia.org/wiki?curid=615074">
Business Centrum BCT-2

Business Centrum BCT-2 je biznis centrum v Košiciach, v mestskej časti Juh na ulici Moldavská cesta.
Administratívna budova BCT-2 je pokračovaním, druhou fázou úspešného kancelárskeho projektu BCT-1. S jej výstavbou sa začalo v decembri 2015, kompletná realizácia bola ukončená v novembri 2017. Budova má 7 nadzemných podlaží. Objekt ponúka 370 parkovacích miest 50 miest pre bicykle a kancelárske priestory na ploche až 14 538 m². Typické podlažie má rozlohu 2 299 m² a je možné rozdeliť ho až na 8 samostatných nájomných jednotiek.
Medzi najväčších prenajímateľov patria: Deutsche Telekom IT Solutions Slovakia, Deloitte, Colonnade, Dôvera, Mediworx a Mirakl. V objekte je k dispozícii aj reštaurácie Chefzone a kaviareň YUMMY coffee &amp; goodies.
BCT-3.
Slávnostné otvorenie budovy BCT-2 sa uskutočnilo 26. októbra. Pri tejto príležitosti predstavila Penta pripravovanú tretiu etapu BCT. Dokončenie tretej budovy sa plánuje v treťom štvrťroku 2019.
BCT-3 prinesie ďalších 15 500 m² administratívnej plochy na prenájom. Celkový počet parkovacích miest v komplexe sa zvýši na 922. Z toho 389 stojísk je v parkovacom dome, 428 na teréne a 105 vznikne v podzemnej garáži tretej etapy.
Celkovo takto vzniknú tri samostané biznis centrá, stojace v tesnej blízkosti z prenajímateľnou plochou viac ako 44 000 m².

</doc>
<doc id="615076" title="Žobrákov dom" url="https://sk.wikipedia.org/wiki?curid=615076">
Žobrákov dom

Žobrákov dom je meštiansky dom v Košiciach na Hlavnej ulici.
Dejiny.
Pôvodne to bol gotický dom zo 14. storočia, v 18. storočí viackrát prestavaný. V rokoch 1720 a 1760 bol opäť upravovaný. Jeho posledná prestavba sa konala v roku 1898 v pôvabnom romanticko-secesnom štýle s alegorickou maľbou od košického maliara Júliusa Édera. Táto alegorická maľba bola desaťročia ukrytá pod omietkou nevhodnej rekonštrukcie z roku 1956. V roku 1995 bola budova komplexne zrekonštruovaná a alegorická maľba odkrytá.
Na štíte budovy sa nachádza takzvaná socha žobráka, ale v skutočnosti sa jedná skôr o sochu dobového kupca či obchodníka, o čom svedčí kupecká kapsa na jeho pravom boku. Známa košická legenda vraví, že dom dal postavil istý mestský žobrák za nažobrané peniaze.

</doc>
<doc id="615080" title="Mory Kanté" url="https://sk.wikipedia.org/wiki?curid=615080">
Mory Kanté

Mory Kanté (* 29. marec 1950, Albadaria, Guinea – † 22. máj 2020, Konakry) bol guinejský spevák a hráč na kore.
Najväčší úspech dosiahol so skladbou "Yeke Yeke" z roku 1987, ktorá sa stala hitom naprieč Európou, pričom obsadila 1. miesta v rebríčkoch v Belgicku, Holandsku, Fínsku a Španielsku.
Kariéra.
Narodil se do jednej, v Guineji veľmi známej rodiny griotov, čo sú potulní muzikanti a rozprávači. Ako malý vyrastal v mandigskej hudobnej tradícii. Keď mal sedem rokov, poslali ho do susedného Mali, kde sa naučil spievať a hrať na koru. V roku 1971 sa stal členom skupiny Rail Band, v ktorej vtedy spieval Salif Keïta. Ten ale v roku 1973 zo skupiny odišiel a Mory Kanté sa tak stal hlavným spevákom.
V roku 1983 sa Mori Kanté presunul do Paríža. Bola to doba, keď svetom prechádzala vlna afropopu. Do celosvetového hudobného povedomia sa dostal predovšetkým zo skladbou „Yé ké yé ké“, ktorá bola vydaná ako singel v roku 1987. Je stále jedným z najpredávanejších afrických hudobných singlov a bol to vôbec prvý singel afrického hudobníka, ktorého sa predalo viac ako milión kópií.
V roku 2003 bol zvolený africkým veľvyslancom Organizácie pre výživu a poľnohospodárstvo.

</doc>
<doc id="615083" title="Camila Cabellová" url="https://sk.wikipedia.org/wiki?curid=615083">
Camila Cabellová

Karla Camila Cabello Estrabao ( [kaˈmila kaˈbeʎo]; * 3. marec 1997, Cojímar, Havana, Kuba) je kubánsko-mexická speváčka a skladateľka. Preslávila sa ako členka skupiny Fifth Harmony, ktorá vznikla počas druhej série americkej súťaže "The X Factor" v roku 2012. Následne skupina podpísala nahrávaciu zmluvu s vydavateľstvami Syco Music a Epic Records. 
Cabello sa začala presadzovať ako sólistka v období, keď vydala viacero spoluprác, vrátane piesne „Bad Things“ s Machine Gun Kelly, ktorá sa umiestnila na štvrtej priečke amerického rebríčka "Billboard" Hot 100. Po opustení skupiny Fifth Harmony v decembri 2016 vydala sólový singel „Crying in the Club“. Začala sa sústreďovať na hudbu ovplyvnenú latinskoamerickou hudbou a vydala svoj debutový štúdiový album "Camila" (2018). Debutoval na prvej priečke amerického rebríčka "Billboard" 200. Singel z albumu s názvom „Havana“ sa stal číslom 1 vo viacerých krajinách vrátane Spojeného kráľovstva a USA. 
Detstvo.
Cabello sa narodila v Cojímare, časti mesta Havana matke Sinuhe Estrabao a Alejandrovi Cabellovi, ktorý pochádza z Mexika. Dlhú časť detstva žila prechodne v Havane a Mexiku, no keď mala 5 rokov presťahovala sa do Miami. Navštevovala Miami Palmetto High School, ale školský rok 2012 – 2013 vynechala, keď bola v 9. ročníku, kvôli speváckej kariére. Napriek tomu školu dokončila.
Turné.
Ako hlavná umelkyňa
Ako predskokanka

</doc>
<doc id="615150" title="Verejný cintorín" url="https://sk.wikipedia.org/wiki?curid=615150">
Verejný cintorín

Verejný cintorín je cintorín v Košiciach, nachádzajúci sa v mestskej časti Juh, medzi ulicami Alejová a Rastislavová. Je to najväčšie pietne miesto na Slovensku s rozlohou 32 hektárov a kapacitou viac ako 30 000 hrobových miest.
Vznik.
Počiatky jeho vzniku siahajú do 80. rokov 19. storočia, kedy sa začali dovtedy fungujúce cintoríny zapĺňať. Mesto preto muselo uvažovať o vybudovaní nového pietneho miesta. Najprv bolo treba vybrať vhodný pozemok, kde by sa dalo zriadiť. Nájsť sa ho podarilo v roku 1881, kedy od pôvodných vlastníkov kúpilo mesto pomerne veľký pozemok na dnešnej Rastislavovej ulici. Vedenie mesta v rozpočte schválilo 25-tisíc zlatých na stavbu budovy pre správcu cintorína, kancelárie a márnicu s piatimi boxmi. Jeden z nich mal byť upravený na pitevňu. Stavbu, ako to zachytávajú historické pramene zrealizovali podnikatelia Schmidt a Kolacsek. Pri tvorbe sa snažili vytvoriť napodobeninu niektorého z parížskych cintorínov.
Prví pochovaní.
Vo februári 1888 schválilo vtedajšie mestské zastupiteľstvo štatút o správe a prevádzke cintorína. Po jeho odsúhlasení ministerstvom vnútra v apríli 1889 vydalo zastupiteľstvo vyhlášku o zatvorení, respektíve zrušení dovtedy používaných cintorínov. Prestali fungovať "Cintorín sv. Kríža", evanjelický, kalvínsky i židovský cintorín. Jediný, ktorý ostal, bol "Cintorín sv. Rozálie". Prvými nebožtíkmi na Verejnom cintoríne, ktorých 1. júna 1889 pochoval pomocný duchovný Béla Mihályffy, boli Andrej a Štefan. Jeden mal štyri roky a bol synom domáceho sluhu Antona Zsampáka. Druhým bol ročný chlapček tesára Ondreja Kovalcsika.
Pochovaní vojaci.
Na cintoríne je dnes 22 parciel. Medzi nebožtíkmi sú pochovaní aj vojaci. Asi 6 000 padlých vojakov z I. svetovej vojny ležalo najprv na tzv. vojenskej časti Verejného cintorína. Neskôr bol Čechom, Slovákom, Maďarom, Nemcom, Rakúšanom, Rusom, Bulharom, Rumunom, Poliakom, Francúzom, Turkom a Talianom postavený pamätník, ktorý pripomína vojaka v zákope. Na ktorom je nápis: "´POCHOVANÝM VOJAKOM PRVEJ SVETOVEJ VOJNY 1914-1918´".
Neďaleko tohto pamätníka je ďalší v podobe obelisku. Venovaný je talianskym vojakom, ktorí padli v Košiciach v roku 1919. Pamätník im dal postaviť veliteľ 6. divízie legionárov generál Rossi. Neskôr tam boli dodatočne uložené telá talianskych vojakov, ktorí padli v novembri 1944. Okrem mien je na stĺpe, obnovenom v roku 2002, taliansky text.
Na juhovýchodnej strane vrcholu cintorína, konkrétne na jednej časti parcely č. 12, sú hroby vojakov z II. svetovej vojny. Je ich do 100 a sú to tzv. československí vojaci. Ich hroby, ktoré sú v štyroch radoch, sa začali postupne obnovovať. Obnovenie rád spočívalo vo vyrovnaní krížov, vysadení trávi a odstránení buriny a koreňov drevín, týmto spôsobom nadobudol rad úplne iný vzhľad.
V centre cintorína je postavený pomník s hrobmi vyše 3-tisíc vojakov a dôstojníkov Sovietskej armády. Zomreli pri oslobodzovaní Východného Slovenska a Košíc. Pomník bol odhalený 6. júla 1946.
Na Verejnom cintoríne je niekoľko miest, o ktoré sa SMSZ stará. Je to napríklad hrob J. Kukorelliho i hromadný hrob tých, ktorí boli povešaní na stromoch na Hlavnej ulici. Ďalej hromadný hrob odporcov fašizmu postrieľaných pri Ťahanovskom tuneli a pamätník Neznámeho vojaka presťahovaný z Námestia osloboditeľov, ktorý je vedený ako národná kultúrna pamiatka. A potom spomínané cintoríny vojakov z I. i II. svetovej vojny a pomník vojakov Sovietskej armády.
Významné osobnosti.
Na Verejnom cintoríne odpočíva veľa osobností, ktoré sa zapísali do života mesta. Sú to napríklad: Anton Prídavok, Bauerneblovci, teda bývalí majitelia košického pivovaru či akademický sochár Vojtech Löffler a mnohí ďalší.

</doc>
<doc id="615212" title="Laura Mancinelliová" url="https://sk.wikipedia.org/wiki?curid=615212">
Laura Mancinelliová

Laura Mancinelliová (; * 18. december 1933, Udine, Taliansko† 7. júl 2016, Turín, Taliansko) bola talianska germanistka, medievalistka,prekladateľka, profesorka a spisovateľka historických románov.
Životopis.
Narodila sa v Udine, v ranom detstve žila štyri roky v meste Rovereto. V roku 1937 sa s rodinou presťahovala do Turína.
V roku 1956 ukončila štúdium na Univerzite v Turíne s diplomovou prácou o modernej nemeckej literatúre.
V rokoch nasledujúcich po doktorandskom štúdiu vyučovala bez toho, aby sa vzdala svojej vášne pre stredovekú nemeckú kultúru. V roku 1969 napísala esej "La canzone dei Nibelunghi. Problemi e valori" ("Pieseň o Nibelungoch. Problémy a hodnoty").
V sedemdesiatych rokoch vyučovala germánsku filológiu na Univerzite v Sassari, neskôr na Ca'Foscari Univerzite v Benátkach.

</doc>
<doc id="615234" title="River Phoenix" url="https://sk.wikipedia.org/wiki?curid=615234">
River Phoenix

River Jude Phoenix (* 23. august 1970, Madras, Oregon, USA – † 31. október 1993, Hollywood, Kalifornia) bol americký herec, hudobník a aktivista. Známy je z filmov "Pri mne stoj!" (1986), "Čas zastaviť sa" (1988), "Indiana Jones a posledná krížová výprava" (1990), "Moje súkromné Idaho" (1991) či "Sliediči" (1992).
Životopis.
Narodil sa v meste Madras v štáte Oregon. Vyrastal v meste Micanopy na Floride, kde žil v chudobnej domácnosti. Rád hrával na gitaru, kde mu jeho sestra robila spevácky doprovod. Má štyroch súrodencov. Jeho babička z maminej strany sa narodila otcovi z obce Brehov v okrese Trebišov. Rodina bola židovského vierovyznania.
Kariéra.
Detská agentka Iris Burton ho stretla spoločne s jeho súrodencami počas spievania v Westwoode v Los Angeles a bola tak očarená súrodencami, že čoskoro ich zastupovala súrodencov.
Časom začal River robiť reklamy pre Mitsubishi, Ocean Spray a Saks Fifth Avenue. Spoločne so svojou sestrou Rain boli okamžite obsadení do show "Real Kids".
V roku 1980 sa ako herec prvýkrát objavil v televíznej show s názvom Fantasy, kde spieval so svojou sestrou Rain. V roku 1982 bol River obsadený do televízneho seriálu stanice CBS, "Sedem neviest pre sedem bratov", v ktorej stvárnil najmladšieho brata Guthrieho McFaddena.
Po niekoľkých úlohách spolu so svojimi súrodencami sa stal obľúbeným detským hercom. V roku 1984 získal hlavnú úlohu vo filme "Backwards: The Riddle of Dyslexia", kde stvárnil chlapca s dyslexiou. Tento film mu otvoril "brány" do sveta filmu a netrvalo dlho a objavil sa vo filme Explorers, a neskôr v dramatickom thrilleri "Pri mne stoj!", ktorý hovorí príbeh dospievajúceho chlapca Chrisa Chambersa z Maine, ktorý sa v lete koncom 60. rokov s kamarátmi vyberie hľadať mŕtvolu v ďalekých lesoch. Film je podľa knižnej predlohy Stephena Kinga.
Vo filme "Pobrežie moskytov" si zahral syna Harrisona Forda a Helen Mirren. V roku 1988 si zahral vo filme "Little Nikita" spolu s hercom Sidney Poitierom. Nasledujúca dráma "Čas zastaviť sa" z roku 1988 mu vyniesla oscarovú nomináciu. V tej dobe mal len osemnásť rokov.
Režisér Steven Spielberg ho obsadil do dobrodružného dvojhodinového filmu "Indiana Jones a posledná krížová výprava". Rivera každý považoval za skvelého herca so slušnou budúcnosťou. V roku 1991 spolupracoval s Keaneom Reevesom vo filme "Moje súkromné Idaho", kde stvárnil chlapca, ktorý sa živí prostitúciou. Za film získal niekoľko ocenení, príklad Venezia IFF.
V roku 1993 si zahral po boku vtedy začínajúcej herečky Umy Thurman vo filme "Aj na kovbojky občas doľahne smútok".
Úmrtie.
Vo večerných hodinách dňa 30. októbra 1993 bol River Phoenix na vystúpení so svojimi blízkymi priateľmi v hollywoodskom nočnom klube Viper Room, kde vystupovali Red Hot Chilli Peppers, ktorý v tom čase čiastočne vlastnil herec Johnny Depp. Phoenix sa vrátil do Los Angeles začiatkom toho týždňa z Utahu, aby natočil zopár interiérových snímok, ktoré potreboval dokončiť v jeho poslednom projekte "Dark Blood" (film bol neskôr dokončený v roku 2012). Jeho mladšia sestra Rain a brat Joaquin boli tiež s ním.
Zomrel v skorých ranných hodinách 31. októbra 1993 na predávkovanie drogami, na chodníku pred nočným klubom. Keď jeho brat Joaquin volal tiesňovú linku, nebol schopný určiť, či Phoenix dýcha. Jeho sestra Rain mu podala resuscitáciu, dýchanie z úst do úst.
Keď sa táto smutná správa dostala do klubu Flea, (basgitarista zo skupiny RHCP) opustil pódium a vybehol von za Riverom. V tom čase prišli záchranári a zistili, že Phoenix nabral tmavo modrú farbu, ktorá vzniká pri zástave srdca. Podávali mu lieky v snahe oživiť ho. Neskôr bol prevezený do Cedars-Sinai Medical Center, všetky pokusy o jeho oživenie zlyhali. Do nemocnice ho sprevádzal jeho kamarát Flea. Bol vyhlásený za mŕtveho o 1:51 hod PST ráno 31. októbra 1993, vo veku 23 rokov.
Nasledujúci deň, pred klub na chodník fanúšikovia nosili kvety, obrázky a sviečky. Celý klub bol uzavretý kvôli úcte k Riverovi necelý týždeň. Johnny Depp pokračoval v zatváraní klubu každý rok 31. októbra až do jeho predaja v roku 2004.
Pitva z 15. novembra 1993 zistila, že príčinou smrti bola akútna intoxikácia viacerými drogami vrátane kokaínu a morfínu. Do jeho smrti bol River považovaný za zástancu zdravého štýlu, vegánstva a vyznávača holistickej medicíny, skutočnosť že zomrel práve predávkovaním drogami bola pre mnohých neuveriteľná.
Phoenix bol spopolnený a jeho popol bol rozsypaný na jeho rodinnom ranči v Micanopy na Floride. Krátko pred jeho kremáciou sa jeden reportér vlámal do domu smútku, kde naaranžoval mŕtve telo a urobil fotku, ktorú neskôr za 5 000 dolárov kúpil "National Enquirer".

</doc>
<doc id="615252" title="Haas F1 Team" url="https://sk.wikipedia.org/wiki?curid=615252">
Haas F1 Team

Uralkali Haas F1 Team (obchodný názov Haas Formula LLC), je tím Formuly 1 so sídlom v Kannapolise v štáte Severná Karolína. Zakladateľom tímu je Gene Haas, ktorý je riaditeľom Haas Automation (výrobca CNC obrábacích strojov) a spolumajiteľom pretekárkeho tímu Stewart-Haas Racing (predtým Haas CNC Racing) série NASCAR. Tím debutoval v F1 v sezóne 2016.
História.
Vznik tímu.
FIA prijala kandidatúru Haasu na nového konštruktéra v F1 v apríli 2014. Po kolapse tímu Marussia F1 v roku 2014, Haas odkúpil ich centrálu v Banbury, aby slúžila ako základňa pre ich prevádzku. Haas oslovil talianskeho výrobcu Dallara, aby im vyrobili šasi s pohonnou jednotkou od Ferrari. Guenther Steiner, bývalý technický riaditeľ Jaguar Racing a Red Bull Racing sa stal tímovým riaditeľom. 8. januára 2016 prešiel monopost Haasu crash testami FIA.
29. septembra 2015 tím oznámil, že Romain Grosjean bude jedným z jazdcov v sezóne 2016. 30. októbra 2015, počas Veľkej ceny Mexika, bolo oficiálne oznámené, že testovací jazdec Ferrari Esteban Gutiérrez bude druhým jazdcom tímu.
2016.
Na ich prvej Veľkej cene, Romain Grosjean dokončil preteky na 6. mieste a stali sa prvým americkým konštruktérom, ktorý získal body počas debutových pretekov. Zároveň boli prvým konštruktérom celkovo od Toyota Racing v roku 2002, ktorý získal body počas debutových pretekov. Esteban Gutiérrez mal počas týchto pretekov nehodu s Fernandom Alonsom, ktorý kompletne zničil svoj monopost. V nasledujúcich pretekoch v Bahrajne skončil Grosjean na 5. mieste a v Rusku na 8. mieste. Následne Haas nedokázal udržať závodné tempo a skóroval iba na dvoch ďalších pretekoch počas sezóny. Všetkých 29 bodov za sezónu získal Grosjean a tím skončil na 8. miestne v šampionáte o pohár konštruktérov.
2017.
11. novembra 2016 tím oznámil, že v ďalšej sezóne Gutiérreza nahradí Kevin Magnussen.
Počas prvej Veľkej ceny sezóny tím skóroval ich najlepšiu kvalifikáciu, keď sa Grosjean kvalifikoval na 6. mieste. Preteky však pre technické problémy nedokončil ani jeden z jazdcov tímu. V nasledujúcom závode skončil Kevin Magnussen na 8. priečke, čo bol jeho najlepší výsledok od Veľkej ceny Singapuru v roku 2016, kedy skončil na 10. mieste. Celkovo obaja jazdci Haasu získali 47 bodov a tím skončil na 8. miestne v pohári konštruktérov.
2018.
Na prvú Veľkú cenu sezóny v Austrálii prišiel tím s konkurencieschopným autom a okamžite získali obaja jazdci najlepšiu kvalifikáciu v histórii tímu (Magnussen piaty a Grosjean šiesty). V závode počas rutinného pit stopu však došlo k problému pri doťahovaní matíc a ani jeden jazdec preteky nedokončil. Počas Veľkej ceny Rakúska získali doteraz najlepší výsledok pretekov, štvrté a piate miesto. Počas Veľkej ceny Singapuru zajazdil Magnussen najrýchlejšie kolo pretekov.
2019.
25. novembra 2018 podpísal tím niekoľko ročnú sponzorskú zmluvu s britským výrobcom energetických nápojov Rich Energy, čo malo za následok zmenu lakovania monopostu od roku 2019 do farieb Rich Energy (čierna a zlatá) a tím pretekal pod názvom Rich Energy Haas F1 Team. 9. septembra 2019 však bola spolupráca s Rich Energy ukončená.
2020.
Pre sezónu 2020 si tím ponechal oboch jazdcov, Grosjeana aj Magnussena.

</doc>
<doc id="615254" title="Kostol Najsvätejšej Trojice (Košice)" url="https://sk.wikipedia.org/wiki?curid=615254">
Kostol Najsvätejšej Trojice (Košice)

Kostol Najsvätejšej Trojice (alebo aj "Premonštrátsky kostol") je barokový kostol v Košiciach, v mestskej časti Staré Mesto na Hlavnej ulici.
Masívna ranobaroková budova Kostola Najsvätejšej Trojice je najcennejším barokovým objektom Košíc. Kedysi na jeho mieste stál Kráľovský dom, sídlo kráľovskej komory, teraz tu je turistami i domácimi frekventovane navštevovaný chrám Boží s najkrajším dobovým interiérom spomedzi mnohých košických pamiatok.
Vznik.
V Košiciach, ako protestantskom meste, pôsobili v období rekatolizácie jezuitskí mnísi, pre ktorých dal hornouhorský kapitán Ondrej Dóczy v pôvodnej budove Kráľovského domu zriadiť obydlie a kaplnku. V noci zo 6. na 7. septembra 1619 tu hajdúsi Juraja I. Rákóciho jezuitov umučili. Boli to známi košickí mučeníci: Marek Križin, Melicher Grodecký a Štefan Pongrác.
Po týchto udalostiach ostala budova opustená, Kráľovský dom bol presunutý do novopostavenej budovy v inej časti Košíc. Až manželka Juraja II. pôvodnú stavbu odkúpila, dala zbúrať a vybudovala jezuitom kostol, podľa vzoru slávneho „"Il Gesù"“ v Ríme. Od roku 1671 patril jezuitskému a od roku 1811 premonštrátskemu rádu. Plastické erby oboch rodov sú umiestnené v štíte nad vchodom do kostola. Práce boli ukončené roku 1681. Pri kostole biskup B. Kisdy založil aj prvú košickú univerzitu, v tej dobe druhá v celej krajine. Preto je kostol známy aj ako gymnaziálny, alebo "Univerzitný kostol". Po rozpustení rádu prešla budova pod správu farského úradu.
Výzdoba.
Výzdoba je pôvodná jezuitská, interiér ohromuje svojou jednoduchosťou. Priečelie kostola je ešte poznamenané znakmi doznievajúcej renesancie. Jeho výzdobu tvoria výklenky s mušľovitým zaklenutím a orámované plochy s plastickým kvetinovým dekorom. V predĺženej svätyni a nad troma kaplnkami s bočnými oltármi sú do priestoru hlavnej lode otvorené oratória. Týmto priestorovým usporiadaním získalo vnútro celkový dojem typického barokového kostolného staviteľstva. 
Kostolu dominuje iluzívna maľba od Erazma Schotta z roku 1786, ktorá dodáva pocit tretej dimenzie. Zdobenie hlavného oltáru je z roku 1854 od maliara Jozefa Peskyho. Zobrazuje svätú Trojicu, ktorej je kostol zasvätený. Ďalšími pozoruhodnosťami sú precízne rezbárske práce na laviciach, kazateľnici, okenných rámoch a oratóriu. Bočné oltáre, štallá vo svätyni a rezbami zdobené lavice pochádzajú z ranobarokového obdobia poslednej štvrtiny 17. storočia. Na severnom múre svätyne je z dreva zhotovený epitaf Františka Rákociho I. z roku 1676.
V krypte, ktorá mala pôvodne slúžiť ako pohrebisko rákociovskej rodiny leží donátorka kňažná Žofia Báthory a jej syn František I.
V rokoch 1700 a 1793 kostol zachvátil požiar, no bol kompletne renovovaný.

</doc>
<doc id="615256" title="Kostol svätého Michala archanjela (Košice)" url="https://sk.wikipedia.org/wiki?curid=615256">
Kostol svätého Michala archanjela (Košice)

Kostol svätého Michala archanjela (alebo aj "Uršulínsky kostol") je barokový kostol v Košiciach, v mestskej časti Staré Mesto na Mäsiarskej ulici.
Uršulínsky kostol bol pôvodne postavený pre kalvínov, staviteľmi Jánom Bradom a Baltazárom Reinerom.. Ale trenice medzi protestantmi a katolíkmi dokázali zmeniť kostolu majiteľa, a to dokonca niekoľkokrát. Majiteľom kostola boli striedavo až do roku 1698 evanjelici a katolíci. Vrcholom bolo, že jedným z viacnásobných majiteľov bolo i vojsko, ktoré využívalo budovu ako sklad zbraní, pretože bol vraj umelecky najmenej hodnotný na tú dobu. Uršulínky, ktoré ako v poradí štvrtý rád (po dominikánoch, františkánoch a jezuitoch) práve prišli do Košíc (1698), si kostol ani nestihli zariadiť a už im ho vzali. Natrvalo im ho dali až v roku 1731.
Architektúra.
Vnútorné zariadenie je prehliadkou baroka, rokoka, klasicizmu i secesie. Na stene svätyne sú pozlátené barokové plastiky svätcov a svätíc. Zaujímavé je to, že plastiky nie sú na oltári (ako v iných kostoloch), ale na konzolách umiestnených priamo v stene. Môže to byť tak preto, že keď sem prvýkrát prišli sestry Rádu sv. Uršule, zrejme dali vyhotoviť tieto plastiky pre budúci oltár. Po ich odchode sochy uskladnili a neskôr, keď sa vrátili a nemali peniaze na veľký oltár, tak ich umiestnili len takto. V strede je archanjel Michal, lebo jemu je kostol aj zasvätený. Pôvodne ako kalvínsky kostol bol sieňového typu a po roku 1698 nastali určité stavebné zmeny v pôvodnej koncepcii jeho vnútorného riešenia.
Okrem vysokej hlavnej lode má kostol aj dve menšie, bočné lode. Nad nimi sú chóry, ktoré sú lemované rokokovým zábradlím. Vo svätyni sú pravé (napravo) i falošné (naľavo) okná so sklenými výplňami v secesnom slohu.
Úsilie uršulínok o zveľaďovanie Božieho chrámu ešte narušil požiar v roku 1840 a víchrica v roku 1876, po ktorej opravili na kostole vežu a strechu. Kostol po týchto úpravách dostal trojosovú jednoduchú fasádu. Roku 1898 bolo zväčšené presbytérium kostola, pristavaná sakristia a na hlavnom priečelí vystavaná veža. Hlavný oltár sv. Michala a šesť bočných oltárov sú barokové a pochádzajú z polovice 18. storočia.
Uršulínky.
Sestričky budovali najmä školy. Smerom do Mäsiarskej ulice postavili rozsiahly konvent (teraz poliklinika Staré mesto i stredná zdravotnícka škola sv. Alžbety). Tam sa od roku 1877 nachádzal internát, materská, ľudová, meštianska a obchodná škola. Neďaleko mali ešte dievčenskú školu, učiteľský ústav a v roku 1905 postavili na Komenského ulici v historizujúcom slohu dievčenskú hospodársku školu. V jej budove teraz sídli Prírodovedecká fakulta.
Aj dnes Uršulínky vedú spomínanú strednú zdravotnícku školu hneď vedľa kostola a zo svojho kláštora na Hlavnej ulici 66, v ktorom je aj internát.

</doc>
<doc id="615266" title="Kalvínsky kostol (Košice)" url="https://sk.wikipedia.org/wiki?curid=615266">
Kalvínsky kostol (Košice)

Kalvínsky kostol (alebo tiež "Reformovaný kostol") je kostol v klasicistickom štýle v Košiciach, v mestskej časti Staré Mesto, na Hrnčiarskej ulici v tesnej blízkosti Miklušovej väznice.
Vznik.
Reformovaný kostol existuje od roku 1811, pričom rok predtým ho dali vysvätiť. Stavali už od roku 1805. Ešte predtým bol na tomto mieste trojposchodový vojenský sklad vbudovaný do mestských hradieb na Hrnčiarskej ulici, ktorá má teraz prezývku "Ulička starých remesiel". Kedysi v týchto miestach stála jedna z piatich mestských brán, zvaná Maľovaná. Chránili ju z blízkej "Katovej bašty". 
Architektúra.
Kostol je v interiéri zariadený veľmi jednoducho. Výnimkou sú len vzácne bohoslužobné nádoby, ktoré si košickí reformovaní veriaci preniesli z ich predchádzajúceho, dnes už neexistujúceho, dreveného kostola, ktorý stál na Moldavskej ceste. Takisto za povšimnutie stojí klasicistická kazateľnica a organ pochádzajúci z roku 1813.
Nové priečelie kostola a 27-metrovú vežu dostal kostol po vyše 40 rokoch. Rada mesta vtedy darovala pre vežu aj pozláteného kohúta až z roku 1689, ktorý sa na mesto díval z veže Dómu svätej Alžbety, v období keď tento patril roformovanej cirkvi. Vzácny kohút, ktorý je pre reformovaných veriacich symbolom bdelosti, prečkal aj ďalšiu (tentokrát novorománsku) prestavbu v roku 1895, keď vežu zvýšili na 40-metrovú. Kostol je viditeľný z rôznych ulíc ako napríklad: Hlavná, Mlynská či Hrnčiarska ulica. Do kostola sa vojde 800 ľudí, čo je asi pätina zo všetkých kalvínov, ktorí v meste žijú.
Súčasnosť.
Od 90-tych rokov je kalvínsky kostol jednou zo zastávok ekumenického pašiového sprievodu. Ten sa v Košiciach organizuje každoročne na Veľký piatok, prechádza pred chrámami väčšiny z 10 registrovaných cirkví v meste a je slovenskou raritou, ktorá svedčí o náboženskej tolerancii.

</doc>
<doc id="615293" title="Glukózový senzor" url="https://sk.wikipedia.org/wiki?curid=615293">
Glukózový senzor

Glukózový senzor je zariadenie na kontinuálne meranie koncentrácie glukózy v krvi (glykémia), alebo v intersticiálnej tekutine, ktorá zodpovedá koncentrácii glukózy v krvi. Údaje prenášajú cez transmiter do vonkajšej jednotky, ktorou môže byť aj poloautomatická inzulínová pumpa, ktorá podľa nameraných hodnôt koriguje dávkovanie inzulínu, podávaného pacientovi s diabetes mellitus (cukrovkou) 1.typu
Účel zariadenia.
Kontinuálne monitorovanie glykémie pomocou senzora je prínosom pre pacientov s diabetes mellitus (cukrovkou) 1. typu, ktorým hladina glykémie počas dňa silne kolíše a ohrozuje jednak akútnymi komplikáciami - hypoglykémiami, jednak chronickými komplikáciami, vyplývajúcimi zo zlej kompenzácie diabetu a dlhodobo zvýšenými koncentráciami glukózy v krvi (hyperglykémia). Opakované hypoglykémie časom vedú k vzniku syndrómu nerozpoznania hypoglykémie, ktorého následkom môže byť aj dlhodobé poškodenie centrálneho nervového systému. (viac v článku Diabetes mellitus)
Druhy senzorov podľa spôsobu merania.
Glukózové senzory vyrába viacero výrobcov. Niektoré sú jednorazové zariadenia, väčšinou s trvanlivosťou niekoľkých týždňov. Merajú koncentráciu glukózy v intersticiálnej tekutine, ktorá je v prijateľnej zhode s koncentráciou glukózy v krvi, alebo priamo v krvi. 
Bežný princíp merania koncentrácie glukózy je elektrochemický, kedy sa glukóza vo vzorke pôsobením enzýmu glukozooxidázy oxiduje na peroxid vodíka, ktorého elektrochemickým rozkladom vzniká merateľný elektrický prúd. Prúd môže byť generovaný aj inými elektrochemickými reakciami, napríkad glukózy s NAD (nikotinamid-adenín-dinukleotid). K implantácii pod kožu pacienta sú vhodné až senzory nových generácii, ktoré fungujú bez potreby reagencii, ktoré by boli v priamom styku s telesnými tekutinami. Pracujú s organickými vodivými soľami a meranie bez priameho kontaktu s telesnými tekutinami využíva techniku mikrodialýzy.
Ďalšie zariadenia pracujú na princípe spektroskopie v oblasti blízkeho infračerveného pásma (NIRS) a impedančnej spektroskopie a iných optických metódach. Tieto trpia skreslením z absorpcie inými materiálmi, vysokou úrovňou šumového pozadia, driftom kalibrácie atď., napriek tomu sa už niektoré dostali do komerčného užívania, ale bez certifikácie ako lekárskeho prístroja.
Ďalším princípom je meranie fluorescencie špeciálneho proteínu v hydrogéli, ktorého súčasťou je receptor glukózy aj fluorofor. Jedno z testovaných zariadení napríklad pracuje na princípe spektrofluorometrického merania koncentrácie glukózy, reverzibilne naviazanej na indikátorový hydrogél. Sľubuje trvanlivosť najmenej 3 mesiace a zníženú potrebu kalibračných meraní. Ďalším smerom vývoja je neinvazívne meranie na princípe infračervenej absorpčnej spektroskopie, Ramanovej spektrometrie a iných; takéto senzory však stále zápasia s technickými problémami, hlavne presnosťou meraní a nedočkali sa zatiaľ výraznejšieho rozšírenia.
Veľmi nádejný je senzor, založený na princípe mikrovlnového rezonátora, u ktorého sa predpokladajú minimálne rozmery, vysoká presnosť a nízka cena. 
Použiteľnosť.
Pôvodné senzory boli jednorazové výrobky, určené na krátkodobé použitie, ktoré sa zavádzajú do podkožia vpichom, prípadne špeciálnym aplikátorom, pričom transmiter, na ktoré sú obyčajne pripevnené, sa fixuje na kožu. Merania sa vykonávajú približne v 5-minútových intervaloch, čo dostačuje pre potreby kontinuálneho monitorovania glykémie. Senzory prenášajú namerané hodnoty údaje cez transmiter do vonkajšej jednotky. Touto môže byť ovládač, smartfón, alebo poloautomatická inzulínová pumpa. Niektoré senzory sa musia aj viackrát denne kalibrovať na základe hodnoty, nameranej glukometrom z odobratej krvi. Novšie zariadenia majú trvanlivosť až 3 mesiace a niektoré sú schopné spolupracovať s určitým typom inzulínovej pumpy v rôznom rozsahu, dokonca aj ako tzv. umelý pankreas v režime uzatvorenej regulačnej slučky. Jestvujú aj zariadenia bez nutnosti kalibrácie, zatiaľ však s kratšou životnosťou. Ďalším perspektívnym použitím je monitorovanie koncentrácie glukózy v krvi u predčasne narodených detí, u ktorých sa často vyskytuje zdraviu nebezpečné kolísanie koncentrácie glukózy v krvi. 

</doc>
<doc id="615323" title="Vláda Slovenskej republiky od 22. marca 2018 do 21. marca 2020" url="https://sk.wikipedia.org/wiki?curid=615323">
Vláda Slovenskej republiky od 22. marca 2018 do 21. marca 2020

Vláda Slovenskej republiky od 22. marca 2018 do 21. marca 2020 alebo vláda Petra Pellegriniho bola v poradí trinásta vláda Slovenskej republiky (SR), ktorej predsedom bol Peter Pellegrini zo strany SMER – sociálna demokracia (SMER-SD). Vznikla po demisii tretej vlády Roberta Fica počas politickej krízy po vražde investigatívneho novinára Jána Kuciaka a jeho snúbenice Martiny Kušnírovej. Vládu tvorilo 15 členov, z toho šesť zo strany SMER-SD, traja nestranícky nominanti za SMER-SD, dvaja zo Slovenskej národnej strany (SNS), jeden nestranícky nominant za SNS a traja zo strany MOST – HÍD.
Prezident SR Andrej Kiska vládu vymenoval 22. marca 2018, Národná rada SR (NR SR) schválila programové vyhlásenie (ktoré bolo fakticky kópiou programového vyhlásenia predchádzajúcej vlády) a 81 zo 150 poslancov vyslovilo vláde dôveru o štyri dni neskôr, 26. marca 2018. V septembri 2019 vládna koalícia odchodom Martina Fedora z poslaneckého klubu strany MOST – HÍD formálne stratila parlamentnú väčšinu.
Činnosť vlády.
Kultúra.
Rok 2019 vláda, na návrh ministerstva kultúry, vyhlásila za Rok M. R. Štefánika.
Zloženie vlády.
Zmeny v obsadení postov vo vláde.
Prvá zmena sa udiala len necelý mesiac po vymenovaní vlády, keď na svoje miesto rezignoval minister vnútra Tomáš Drucker. Jeho nástupkyňou sa stala dovtedajšia štátna tajomníčka rezortu Denisa Saková. Tento krok vyvolal v časti verejnosti aj opozície pobúrenie, keďže ju považujú za pravú ruku niekdajšieho ministra Roberta Kaliňáka, keďže pôsobila 10 rokov pod jeho vedením. Ďalšia zmena sa udiala až takmer po roku, keď z kresla ministra financií odišiel Peter Kažimír, ktorý sa stal novým guvernérom Národnej banky Slovenska. Novým ministrom sa následne stal dovtedajší predseda parlamentného výboru pre financie a rozpočet Ladislav Kamenický. 9. decembra 2019 ohlásila demisiu ministerka zdravotníctva Andrea Kalavská na znak prostestu s tým, že Vláda SR stiahla z rokovania jej ťažiskovú reformu stratifikácie nemocníc. Rezort až do konania volieb prevzal premiér Pellegrini. Poslednou zmenou sa stalo odstúpenie z postu ministra životného prostredia Lászla Sólymosa v januári 2020 po incidente, kedy bol pod vplyvom alkoholu v bratislavskom podniku. Solymosov úrad do volieb prevzal minister dopravy Érsek.

</doc>
<doc id="615454" title="Milenky (seriál)" url="https://sk.wikipedia.org/wiki?curid=615454">
Milenky (seriál)

Milenky je slovenský dramatický televízny seriál z produkcie TV Markíza, ktorý mal premiéru 2. marca 2018. Seriál je slovenskou adaptáciou úspešného britského formátu "Mistresses" z knižnice BBC.
Dej.
Seriál ukazuje životy štyroch priateliek - právnička, lekárka, realitná maklérka a žena v domácnosti, ktoré sú plné protikladov. Každá z nich hľadá svoju vlastnú cestu životom, ktorým prechádzajú spoločne a sú si navzájom veľkou oporou. Seriál plný dramatických zvratov hovorí na témy akými sú nevera, mužsko-ženské vzťahy, tehotenstvo či smrť milovaného človeka.
Film.
Tvorcovia seriálu pripravujú film podľa námetu seriálu Milenky, ktorý by sa mal dostať do slovenských kín v 1. polovici roka 2019.

</doc>
<doc id="615525" title="Arcibiskupský palác (Košice)" url="https://sk.wikipedia.org/wiki?curid=615525">
Arcibiskupský palác (Košice)

Arcibiskupský palác je rokokovo-klasicistická budova na Hlavnej ulici 28 v Košiciach.
História.
Košice v minulosti patrili do jágerskej diecézy, ktorá vznikla v roku 1001. Po viac ako ôsmich storočiach v roku 1804 sa usúdilo, že je ťažké spravovať také rozsiahle územie so stále narastajúcim počtom veriacich. Na základe tohto vznikla nová košická diecéza, ktorej patrónom sa stal svätý Andrej. Prvým biskupom novovzniknutej diecézy sa stal Andrej Szabó. Miesto jeho rezidencie malo byť rovnako blízko k Dómu svätej Alžbety aj na samotnú faru. Rozhodlo sa teda o odkúpení štyroch domov na Hlavnej ulici, ktoré postupne prebudovali na jednu samostatnú budovu. Takýmto spôsobom vznikol biskupský palác, ktorý susedí s farou a bankou, ktorá bola jednou z najstarších sporiteľní v Košiciach.
Samotná rezidencia bola postavená v roku 1809 a vyhorela 28. mája 1841, keď ju zachvátili plamene z Vitézovho domu. Opraviť ju dal biskup Anton Ocskay. Po následnej rekonštrukcii tu býval rakúsko-uhorský cisár František Jozef I. (v rokoch 1851, 1857). V tejto dobe bola v budove k dispozícii aj biskupská knižnica a vzácna galéria biskupov diecézy, ktorá vznikla v roku 1893. V rezidencii sa v ľavom krídle budovy, nachádzala kaplnka. Košickú diezézu najdlhšie zveľaďoval monsignor dr. Jozef Čársky. Po jeho smrti v roku 1962 ostal košický biskupský úrad až do skončenia socializmu neobsadený. Neskôr v ňom sídlil cirkevný súd a bývali tu kapláni a rehoľné sestry.
V roku 1995 navštívil pápež Ján Pavol II. Košice. Počas jeho návštevy, povýšil košického biskupa Alojza Tkáča na arcibiskupa. Následne rozdelil Slovensko z jedného arcibiskupstva na dve: bratislavsko-trnavské a košické. Týmto krokom sa z biskupského paláca sa stal terajší arcibiskupský palác, kde arcibiskupstvo sídli do dnes.
Vzhľad.
Budova má jednotnú rokokovo-klasicistickú fasádu členenú pilastrami a končiacu sa podstrešnou rímsou. Portálový rizalit je zvýraznený balkónom nachádzajúci sa na stĺpoch s tepaným zábradlím a vyvýšeným štítom, zdobený plastikami. Reprezentačné miestnosti na poschodí majú bohatú štukovú klenbu s rokokovou ornamentikou.
Pamätné tabule.
V roku 1849 sa tu stretli známi vedúci predstavitelia slovenského národa Ľudovít Štúr a Jonáš Záborský čo značí pamätná tabuľa na priečelí budovy, nad ktorou je reliéfny dvojportrét Ľudovíta Štúra a Jonáša Záborského.
Text na tabuli: Autorom pamätníka je akademický sochár Juraj Bartusz. Pamätník bol odhalený v roku 1972.
V roku 1996 tu bola odhalená pamätná tabuľa z bieleho mramoru rímskokatolíckemu biskupovi Jozefovi Čárskemu, ktorý tu v minulosti pôsobil. Autorom tohto pamätníka je akademický sochár Arpád Račko.
Text na tabuli: 

</doc>
<doc id="615540" title="Čierny orol (Košice)" url="https://sk.wikipedia.org/wiki?curid=615540">
Čierny orol (Košice)

Čierny orol je barokovo-klasicistická budova na Hlavnej ulici 25 v Košiciach.
História.
Bývalý hotel Čierny orol sa nachádza v blízkosti Dómu sv. Alžbety. Čierny orol bol postavený v roku 1782, v období, keď sa veľa budovalo, lebo po konfliktoch medzi katolíkmi a protestantmi nastal konečne pokoj. Projekt bol vybudovaný na základe projektu Jána Langera. V tejto dobe už boli do praxe zavedené aj nové osvietenské reformy Márie Terézie a Jozefa II. (prenocoval v hoteli 4. júla 1783 počas návštevy Košíc). Dlhší čas tu strávil aj reformátor maďarského jazyka František Kazinczy. Pamätnú tabuľu pripomínajúcu jeho pôsobenie mu na budove odhalili v roku 1994. V roku 1789 Košice navštívil aj anglický prírodovedec Robert Townson, ktorý na ubytovanie taktiež využil práve tento hotel. V roku 1845 tu ubytovanie našiel aj jeden z najväčších maďarských básnikov Sándor Petőfi.
Táto klasicisticko-baroková budova obsahovala viaceré prepychové apartmány, ktoré boli orientované na Hlavnú ulicu. Menej honosné izby boli situované opačným smerom do dvora. Čierny orol bol hotelom necelých 70 rokov. V roku 1849 tam bola zriadená väznica. Od roku 1860 už hotel stratil svoju strategickú polohu, pretože sa v Košiciach zaviedla železničná doprava. Odvtedy bola Mlynská ulica ešte dôležitejšou než predtým, lebo sa stala spojnicou železničnej stanice a centra mesta. Z tohto dôvodu na nej vyrástlo niekoľko nových konkurenčných hotelov.
Od roku 1873 objekt slúžil ako obytný dom. Neskôr do roku 1896, ako obecná meštianska škola. Na prízemí zo strany Hlavnej ulice boli zriadené rôzne predajne. Po vojne sa tu nachádzalo papiernictvo a od 60. rokov na dlhú dobu predajňa drogérie. Severne od vchodu do budovy, bola od začiatku 20. storočia taktiež predajňa konfekcie s názvom "„Kassai Louvre“". Po roku 1918 tu bola otvorená prvá košická predajňa obuvi Tomáša Baťu.
Neskôr, za prvej Československej republiky, sa tam nachádzala ľudová kuchyňa pre chudobných. Zmena mohla nastať až za socializmu, keď sa komunisti rozhodli, že susednú budovu, bývalý Župný dom, premenujú na "Dom Košického vládneho programu". To im však na potreby propagandy nestačilo, preto v Čiernom orlovi zriadili expozíciu revolučných tradícií mesta Košice. Z vtedajšieho antikvariátu na prízemí sa mala stať predajňa politickej literatúry. Zádhranu budovy pred blížiacou sa nezmyselnou rekonštrukciou, mala na svedomí nežná revolúcia Po nej tam vznikla prvá vynovená pasáž. Od roku 1992 tu sídlil "Krajský pamiatkový úrad".

</doc>
<doc id="615596" title="Zoznam slovenských futbalistov v Eredivisie" url="https://sk.wikipedia.org/wiki?curid=615596">
Zoznam slovenských futbalistov v Eredivisie

Zoznam slovenských futbalistov v Eredivisie sumarizuje prehľad slovenských futbalistov, ktorí hrali v holandskej najvyššej futbalovej súťaži.
História.
Prvý Slovák v Eredivisie Ivan Mráz, strieborný medailista z OH 1964 v Tokiu hral v rokoch 1968-1972 za MVV Maastricht, dodnes je s 31 gólmi najlepším slovenským strelcom v „krajine tulipánov“.
Prvý veľký prestup slovenského futbalistu ešte pred pádom železnej opony sa uskutočnil v decembri 1988. Jozef Chovanec, rodák z Dolných Kočkoviec pri Púchove, dlhoročný kapitán Sparty Praha prestúpil do PSV Eindhoven, čerstvého víťaza Pohára európskych majstrov. V mužstve plnom hviezd sa presadzoval ťažko, za necelé tri sezóny odohral 33 ligových zápasov, v ktorých dal 4 góly, prispel však k zisku dvoch titulov.
Z pražskej Sparty do Eredivisie viedla cesta aj pre ďalšieho Slováka Stanislava Grigu, v drese Feyenoordu Rotterdam sa podieľal na dvoch triumfoch v Holandskom pohári, zahral si aj v semifinále Pohár víťazov pohárov 1992.
Miroslav Stoch sa pričinil o historický prvý titul pre Twente Enschede v sezóne 2009/2010, členom kádra bol aj Andrej Rendla, pre zranenie odohral len dva zápasy ako striedajúci hráč. 

</doc>
<doc id="615869" title="Tomky" url="https://sk.wikipedia.org/wiki?curid=615869">
Tomky

Tomky sú časť obce Borský Svätý Jur v Trnavskom kraji v okrese Senica na Záhorí.
Obec sa nachádza medzi obcami Závod, Borský Svätý Jur, Studienka a Lakšárska Nová Ves. Okolo týchto obcí bývalo v minulosti niekoľko osád (Húšky, Trajlínky, Horné Valy, Dolné Valy a Šišuláky, z ktorých bola vtedy ešte osada Tomky najväčšia). Bývalí osadníci sa živili chovaním oviec, ošípaných, pasením dobytka či obrábania panskej pôdy. Obec je vzdialená od Bratislavy 60 km. Okolie tvoria prevažne borovicové lesy.
V obci je vybudovaná rekreačná oblasť s kempingom, motelom a penziónom, ktorý sa nachádza v CHKO Záhorie, pri vodnom toku Horná a Dolná Studená voda. Tomky sú tiež známe Resocializačným strediskom pre drogovo závislých, ktoré funguje od roku 1996.
Na začiatku obce smerom od Borského Svätého Jura sa nachádza Kaplnka Nepoškvrneného počatia Panny Márie (vybudovaná v deväťdesiatych rokoch 19. storočia) a smerom na obec Závod sa nachádza Božia muka. Okrajom obce preteká Lakšársky potok.

</doc>
<doc id="615909" title="Vojtech Klimkovič" url="https://sk.wikipedia.org/wiki?curid=615909">
Vojtech Klimkovič

Vojtech Klimkovič (; * 22. marec 1833, Košice† 10. február 1885, Košice) bol slovenský maliar a ilustrátor.
Život a dielo.
Prvý maliar z rodiny bol jeho dedko Florián Klimkovič. Vojtech Klimkovič bol azda najvýznamnejším výtvarným umelcom svojej rodiny. Jeho otec Ignác Klimkovič (18001852) bol slovenský maliar a sochár. Vojtechovi bratia František (18261890) a Florián (18311907) boli aj umelcami a zaslúžili sa o založenie Hornouhorského múzejného spolku. Z toho vzniklo múzeum v Košiciach (dnes Východoslovenské múzeum) a najprv Vojtech, neskôr jeho brat Gabriel (18331891) stáli na čele múzea.
Vojtech pomáhal najprv staršiemu bratovi Floriánovi a otcovi pri maľovaní oltárnych obrazov. V začiatkoch tvorby prekonal dobový romanticko-idealizujúci výtvarný názor a priklonil sa k tematike všedného života. V ďalšom vývoji však smeroval k nadnesenej romantike. Venoval sa i sakrálnej maľbe a náučnej ilustrácii. Jeho oltárne obrazy nájdeme v kostoloch v Držkovciach, Toryse, Košických Hámroch, Kokošovciach, Smolníku a v ďalších východoslovenských dedinách. Už v mladom veku sa prejavil ako zdatný portrétista a tieto svoje vlohy si doplnil vzdelaním na Viedenskej akadémií v roku 1855. Neskôr sa vrátil do rodných Košíc, kde bol učiteľom a kde pod jeho vedením študovali Ľudovít Čordák a Július Bencúr. V roku 1872 spolu s bratmi založil Hornouhorský mestský spolok, z ktorého sa zrodilo múzeum. Vojtech Klimkovič bol v rokoch 18761885 jeho riaditeľom. Mal vyvinutý pozorovací talent a cit pre detaily života, čo sa odrazilo na jeho kresbách i maľbách. Cenné sú aj jeho litografie zachytávajúce Košice v 50. rokoch 19. storočia. Hoci ním rodinná maliarska tradícia vymrela, zachoval jej odkaz vychovaním mnohých kvalitných výtvarníkov, ktorí svojím dielom presiahli hranice Košíc. Je po ňom pomenovaná Klimkovičova ulica v Košiciach.

</doc>
<doc id="615937" title="Jonathan Vance" url="https://sk.wikipedia.org/wiki?curid=615937">
Jonathan Vance

Gen. Jonathan Holbert „Jon“ Vance (* 3. január 1964, Kingston, Ontário) je kanadský generál, bývalý náčelníkom Generálneho štábu Kanadských ozbrojených síl.
Životopis.
Narodil sa v Kingstone v Ontáriu, Vance do ozbrojených síl vstúpil v roku 1982 a dôstojníkom sa stal po ukončení Royal Roads Military College v roku 1986. Vance získal bakalársky titul (Bachelor of Arts) v odbore "Military and Strategic Studies" na Royal Roads Military College. Absolvoval tiež magisterský program (Master of Arts) v odbore "War Studies" na Royal Military College of Canada.
Rodina.
Jeho otcom bol kanadský generál Jack Vance.
Vojenská kariéra.
Bol zástupcom veliteľa Spojeneckého veliteľstva spojených síl v Neapole a veliteľom Kanadského kontingentu v Afganistane v rokoch 2009 až 2010. V septembri 2014 sa stal veliteľom Kanadského veliteľstva spojených operácií a náčelníkom Generálneho štábu 17. júla 2015.
23. decembra 2020 bol za Vanceovho nástupcu navrhnutý admirál Art McDonald. Vance odišiel do dôchodku kvôli vyšetrovaniu ohľadne nepatričného vzťahu s podriadenou. Svoj post formálne odovzdal McDonaldovi 14. januára 2021.

</doc>
<doc id="616010" title="František Klimkovič" url="https://sk.wikipedia.org/wiki?curid=616010">
František Klimkovič

František Klimkovič (; * 31. august 1826, Košice† 8. apríl 1890, Budapešť) bol maliar, reštaurátor a pedagóg.
Život a dielo.
Prvý maliar z rodiny bol jeho dedko Florián Klimkovič. František Klimkovič sa narodil v roku 1826 v Košiciach. Bol najstarším, a spolu s Vojtechom najvýznamnejším z bratov Klimkovičovcov. Jeho otec Ignác Klimkovič (18001852) bol slovenský maliar a sochár. Františkovi mladší bratia Vojtech (18331885) a Florián (18311907) boli aj umelcami a zaslúžili sa o založenie Hornouhorského múzejného spolku. Najprv Vojtech, neskôr Florián boli riaditeľmi múzea v Košiciach (dnes Východoslovenské múzeum).
Výtvarné základy získal František v otcovej dielni. V rokoch 18461848 študoval v Budapešti u Giuseppe Marastoniho na súkromnej kresliarskej škole, 18511852 bol súkromným žiakom F. G. Waldmüllera vo Viedni a napokon 1856[1859 študoval na École des Beaux-Arts v Paríži u Léona Cognieta.
V prestávkach medzi štúdiami a po návrate z Paríža pracoval v Košiciach, Debrecíne, aj v iných uhorských mestách. Doma spolupracoval s bratom Vojtechom v roku 1853 pri zakladaní súkromnej maliarskej školy, reštauroval obrazy v Dóme sv. Alžbety, venoval sa maliarskej tvorbe a podieľal sa na zakladaní múzea.
Od roku 1869 pôsobil ako profesor kreslenia v Budapešti. Okrem sakrálnej, portrétnej a žánrovej maľby sa orientoval na historický romantizmus a historizujúce maliarstvo, tematicky čerpal z uhorských dejín. Rád maľoval i krajinárske diela so slovenskou tematikou. Zomrel v roku 1890 v Budapešti.

</doc>
<doc id="616030" title="Mária Adelsheimová-Popovičová" url="https://sk.wikipedia.org/wiki?curid=616030">
Mária Adelsheimová-Popovičová

Mária Adelsheimová-Popovičová, pôvodne Pecková (; * 13. jún 1822, Košice – † 13. február 1875, Belehrad) bola uhorská herečka a divadelná pedagogička.
Životopis.
Herecky debutovala v roku 1846 v nemeckom divadle v Bratislave. Pôsobila vo Viedni a napokon na pozvanie chorvátskeho dramatika a divadelného organizátora Dimitrija Demetra odišla do Záhrebu, kde sa predstavila napr. v úlohe "Debory" v rovnomennej populárnej hre Salomona Hermanna Mosenthala, ďalej ako "Alžbeta" v Laubeho tragédii "Gróf Essex", ako "Leposava" v Subotićovom "Zvonimirovi" či ako "Maca" v Freudenreichovych "Graničaroch".
V roku 1867 odišla do Nového Sadu, kde od roku 1868 pôsobila ako členka tamojšieho divadla. V roku 1869 už herecky pôsobila v Belehrade a v rokoch 18691874 cestovala so súborom svojho manžela Laza Popoviča. Na belehradskej scéne vystúpila napr. v úlohe anglickej kráľovnej Alžbety v Schillerovej dráme "Mária Stuartová", v roli vojvodkyne v Scribeho komédii "Pohár vody" či ako "Fadeta" v hre "Svrček", Birch-Pfeifferovej divadelnej adaptácii románu "Die Grille" od francúzskej spisovateľky George Sand. Popri herectve bolo významné jej pôsobenie ako divadelnej pedagogičky.

</doc>
<doc id="616055" title="Slovenská basketbalová liga 2017/18" url="https://sk.wikipedia.org/wiki?curid=616055">
Slovenská basketbalová liga 2017/18

Slovenská basketbalová liga alebo Eurovia Slovenská basketbalová liga v sezóne 2017/18 bol 26. ročník extraligy basketbalistov, najvyššej basketbalovej súťaže mužov na Slovensku, ktorú organizuje Slovenská basketbalová asociácia (SBA) cez združenie Slovenská basketbalová liga (SBL). V lige súťažilo 10 účastníkov, čo je o 1 družstvo menej ako v minulej sezóne. Titul získalo družstvo BK Levickí Patrioti, ktoré vo finálovej sérii zvíťazili nad KB Košice.
Systém súťaže.
Systém SBL ostal podobný ako v predchádzajúcich sezónach. Po odohraní základnej časti dvakrát doma a vonku postúpilo najlepších 8 družstiev do play-off. Štvrťfinálové duely play-off sa hrali na 3 víťazné zápasy, nasledujúce duely už na 4 víťazné zápasy. Zo súťaže nikto nezostúpil.
Účastníci.
Pozn.: Kluby MBK Lučenec a MBK SPU Nitra, ktorých družstvá skončili v minulej sezóne na 7., resp. 11. mieste, nepodali do tohtoročnej sezóny prihlášku.

</doc>
<doc id="616061" title="Ján Gašpar" url="https://sk.wikipedia.org/wiki?curid=616061">
Ján Gašpar

JUDr. Ján Gašpar (* 13. november 1953, Košice – † 10. marec 2018, Košice) bol slovenský právnik, bibliograf a historik.
Životopis.
Je absolventom Právnickej fakulty Karlovej univerzity v Prahe. Od júna 1999 do svojej smrti pôsobil ako riaditeľ Štátnej vedeckej knižnice v Košiciach (od novembra 1996 do 1. mája 2000 bol oficiálny názov inštitúcie "Regionálna vedecká knižnica v Košiciach"). Vo funkcii nahradil Jozefa Mižáka, ktorý bol za riaditeľa knižnice dosadený v roku 1998 mečiarovským politickým režimom. Gašpar tak rozhýbal ustrnutú bibliografickú činnosť knižnice. Ako riaditeľ knižnice tiež inicioval a pripravil viacero projektov výstavnej a publikačnej činnosti na popularizáciu regionálnych dejín.
Bádaniu regionálnych dejín, najmä obdobiu rokov 18481950, sa venoval od roku 1970 a od roku 1983 svoje práce publikoval. Je autorom a spoluautorom viacerých odborných a popularizačných publikácií týkajúcich regionálnych dejín Košíc a tatranského regiónu a spoluautorom webu "Nostalgické Tatry". Spolu s bibliografkami Eleonórou Blaškovou a Máriou Mihókovou napísal "Lexikón Košičanov" (1. diel, 2014). Tento biografický slovník obsahuje takmer 2000 hesiel; pripravovaný bol od roku 2001 a nadväzuje na "Slovník košických osobností 1848 – 1918" (1995) zostavený vtedajšou bibliografkou Slovenskej vedeckej knižnice v Košiciach M. Mikókovou.
V rokoch 2002 – 2004 pôsobil vo funkcii predsedu pre legislatívu Slovenskej asociácie knižníc.
Ocenenia.
Za mimoriadne zásluhy v publicistickej a vedeckej činnosti mu bola v roku 2010 udelená Cena mesta Košice a v roku 2015 získal Cenu predsedu Košického samosprávneho kraja.

</doc>
<doc id="616070" title="Ján Simonides (kňaz)" url="https://sk.wikipedia.org/wiki?curid=616070">
Ján Simonides (kňaz)

Ján Simonides, SJ (* 27. december 1639, Bijacovce† 31. október 1674, Turá Lúka) bol slovenský rímskokatolícky kňaz, jezuita, mučeník.
Smrť.
Franciscus Cornelius vo "Fragmenta Ung. Histor". uvádza: Kňaza Jána Simonidesa v Turej Lúke v noci pred 1. novembrom 1674 v uzučkej 5 lakťov dlhej a práve tak širokej spálni veľmi ukrutne mučili, trhali, doráňali a napokon zavraždili. Jeho ostatky preniesli do jezuitskej krypty v Trnave. V ten istý deň tí istí vrahovia zabili brezovského farára Mikuláša Végha a Pavla Silesiusa, myjavského farára.
Arcibiskup a prímas Uhorska Juraj Pohronec-Slepčiansky vo svojej správe ad limina Svätej Stolici v roku 1684 pápežovi Inocentovi XI. píše: Ján Simonides, jezuita na misiách, bol kacírmi v noci chytený, z fary odvlečený, viacnásobne zranený a napokon zavraždený.

</doc>
<doc id="616096" title="David Woodard" url="https://sk.wikipedia.org/wiki?curid=616096">
David Woodard

David Woodard (; * 6. apríl 1964, Santa Barbara, Kalifornia, USA) je americký spisovateľ, hudobný skladateľ a dirigent. V deväťdesiatych rokoch vytvoril termín prequiem, zlúčenina preemptive a requiem, aby opísal svoju budhistickú prax zloženia oddaného hudobného diela, ktorá má byť vydaná počas alebo chvíľu pred smrťou jej predmetu.
Pamätné udalosti v Los Angeles, v ktorých Woodard pôsobil ako dirigent alebo hudobný režisér, zahŕňajú občianske slávnosti z roku 2001, ktoré sa konali v dnes už zaniknutej lanovke Angels Flight, pripomínajúc si úmrtie Leona Praporta a jeho zranenú vdovu Lolu. Timothy McVeigh pozval Woodarda, aby v predvečer jeho popravy v Terre Haute v Indiane vykonal omšu prequiem; hoci Woodard uznal „hrozný skutok“ spoločnosti McVeigh, súhlasil s úmyslom „poskytnúť útechu“. Predniesol rekviem na ochranu divej zveri, vrátane kalifornského hnedého pelikána na pláži na bermovom hrebeni, kde toto zviera zahynulo. Na prípravu hudobných partitúr používa pestrofarebné atramenty.
Je známy svojimi replikami Dreamachine, mierne psychoaktívnej lampy, ktorá bola vystavená v múzeách umenia po celom svete. V Nemecku a Nepále je známy príspevkami do literárneho časopisu "Der Freund", vrátane spisov o medzidruhovej karmy, vedomí rastlín a Paraguajskej osade Nueva Germania.
Vzdelanie.
Študoval na New School for Social Research a University of California v Santa Barbare.
Nueva Germania.
V roku 2003 bol zvolený za radcu v Juniper Hills (Los Angeles County) v Kalifornii. V tejto funkcii navrhol mestský sesterský vzťah s Nueva Germania v Paraguay. Aby posunul svoj plan ďalej, odcestoval do bývalej vegetariánskej / feministickej utópie a stretol sa s vedením mesta. Po počiatočnej návšteve sa rozhodol nepokračovať vo svojom pláne, ale v tejto komunite našiel predmet štúdia pre neskoršie spisy. To, čo ho obzvlášť zaujíma, sú proto-transhumanistické myšlienky speváka Richard Wagnera a Elisabeth Förster-Nietzsche, ktorí spolu s jej manželom Bernhardom Försterom založili a žili v tejto kolónii v rokoch 1886 až 1889.
V rokoch 2004 až 2006 viedol početné expedície do Nuevy Germania a získal aj podporu od amerického viceprezidenta Dicka Cheneyho. V roku 2011 dal Woodard švajčiarskemu spisovateľovi Christianovi Krachtovi povolenie zverejniť jeho rozsiahlu osobnú korešpondenciu, ktorá sa týka najmä Nuevy Germania, v dvoch zväzkoch pod hlavičkou Wehrhahn Verlaga z univerzity v Hannoveru. Na výmenu listov "Frankfurter Allgemeine Zeitung" hovorí: „[Woodard a Kracht] zničia hranice medzi životom a umením.“ "Der Spiegel" predpokladá, že prvá časť, "Five Years", vol. 1, je „duchovná prípravná práca“ pre nadchádzajúci Krachtov román "Imperium".
Podľa Andrewa McCanna „Kracht sprevádzal Woodarda na výlete do toho čo zostalo z miesta, kde potomkovia pôvodných osadníkov žijú za drasticky obmedzených okolností.“ Ako vyplýva z korešpondencie, Kracht podporoval Woodardovu túžbu rozvinúť kultúrny profil komunity a vybudovať miniatúrnu operu Bayreuth na mieste, kde kedysi stávala rodinná rezidencia Elisabeth Förster-Nietzsche. V uplynulých rokoch sa Nueva Germania zmiernila vo viac žoviálnejšiu destináciu s ubytovaním pre cestujúcich a provizórnym historickým múzeom.
Dreamachine.
Od roku 1989 do roku 2007 vyrábal Woodard repliky Dreamachine, stroboskopického výtvoru, ktorý navrhli Brion Gysin a Ian Sommerville, ktorý zahŕňa štrbinový valec vyrobený z medi alebo papiera, ktorý sa otáča okolo elektrickej lampy—pri pozorovaní so zavretými očami môže stroj spúšťať mentálne aberácie porovnateľné s drogovou intoxikáciou alebo snívaním. Potom, čo daroval Dreamachine do 1996 LACMA vizuálnej retrospektívy "Ports of Entry" patriacej Williamovi S. Burroughsovi, sa spriatelil s autorom a na jeho 83. a posledné narodeniny predstavil „Bohémsky model“ (papierový) Dreamachine. Spoločnosť Sotheby's vydražila tento stroj súkromnému zberateľovi v roku 2002 a posledný z nich zostáva na rozšírenej expozícii z Burrowsovho sídla v Spencerovom múzeu umenia v Lawrence, Kansas.

</doc>
<doc id="616103" title="Ľudovít Čordák" url="https://sk.wikipedia.org/wiki?curid=616103">
Ľudovít Čordák

Ľudovít Čordák ( * 8. február 1864, Košice † 28. jún 1937, Košice) bol slovenský maliar.
Život a dielo.
Ľudovít Čordák pochádzal z poľsko-ukrajinskej rodiny krajčíra. V období rokov 18741881 študoval na reálnom gymnáziu v Košiciach, pod vedením Vojtecha Klimkoviča. V roku 1883 začal študoval na "Škole pre vzdelávanie profesorov kreslenia" v Budapešti. Neskôr sa odsťahoval s rodičmi do Mníchova, kde žil v období rokov 18831889. V rokoch 18891895 študoval na Akadémii výtvarných umení (AVU) v Prahe na krajinársku školu Juliusa Mařáka. Po absolvovaní AVU žil v roku 1895 v Košiciach. Po pôsobení v Turni nad Bodvou sa usadil v rokoch 18961897 v Slanci, od mája roku 1912 žil v Košiciach. V rokoch 18921912 sa živil učením kreslenia vo východoslovenských šľachtických rodinách. V roku 1895 sa stal členom Spolku výtvarných umelcov Mánes v Prahe; v roku 1907 zakladajúci člen "Nemzeti salónu" v Budapešti.
Je po ňom pomenovaná Čordákova ulica v Košiciach. V roku 1970 bola v Košiciach odhalená tabuľa na pamiatku Ľudovíta Čordáka a Eleméra Halásza-Hradila.

</doc>
<doc id="616108" title="Pavol Benkár" url="https://sk.wikipedia.org/wiki?curid=616108">
Pavol Benkár

Pavol Benkár bol uhorský banský a železiarsky podnikateľ žijúci v 18. až 19. storočí v Jelšave, kde patril medzi popredných mešťanov a členov mestskej rady.
Životopis.
Pochádzal zo starej železiarskej rodiny. Vlastnil bane a banské polia na Železníku a v Rákoši, kde v roku 1802 spoluzaložil banskú spoločnosť na ťažbu železnej rudy v Rákoši.
Bol popredným členom Železokupeckého spolku Országh a zaslúžil sa o vznik Rimavskej únie (tzv. Železiarskej únie) v roku 1808. Spolu s Adamom Cziburom, Samuelom Glószom a svojim synom Jozefom Benkárom stal inšpektorom únie. Do únie odovzdal tri banské miery na Železníku a v Rákoši. O založenie únie sa P. Benkár snažil už v roku 1802, keď spolu s Evou Cziburovou z Jelšavy a Štefanom Clementisom z Chyžného rozhodli nadviazať užšiu spoluprácu so šteliarmi v regióne, čo však nenašlo adekvátnu odozvu.
P. Benkár mal syna Jozefa (18021870), ktorý vyštudoval Baníckú akadémiu v Banskej Štiavnici, pôsobil ako montanista na Spiši a tiež sa angažoval v hospodárskych spolkoch na Gemeri.

</doc>
<doc id="616118" title="Strážmajster Topinka" url="https://sk.wikipedia.org/wiki?curid=616118">
Strážmajster Topinka

Strážmajster Topinka je kriminálny televízny seriál, ktorý je spin-offom seriálu Doktor Martin. Na Slovensku sa vysiela sa od 6. januára 2019 na Jednotke a v Česku od 11. januára 2019 na ČT1.
Produkcia.
Na produkcii seriálu sa podieľa Česká televize a Rozhlas a televízia Slovenska, rovnako ako v prípade "Doktora Martina". Rozpočet na výrobu 13 častí má dosiahnuť 2,07 milióna Eur, z čoho RTVS zafinancuje 406-tisíc Eur a ČT vyše 1,7 milióna Eur. Výroba začala na jeseň 2017 a nakrúcalo sa od jari do októbra 2018 v pôvodných lokáciách v českých Beskydách. Režisérom seriálu je Petr Zahrádka.

</doc>
<doc id="616177" title="Florián Klimkovič mladší" url="https://sk.wikipedia.org/wiki?curid=616177">
Florián Klimkovič mladší

Florián Klimkovič (* 1. apríl 1831, Košice † 24. október 1907, Košice) bol slovenský sochár, rezbár a reštaurátor.
Život a dielo.
Prvý umelec z rodiny Klimkovičovcov bol jeho dedko Florián Klimkovič, ktorý pracoval ako úradník mincovne v Smolníku a až na konci života sa venoval maliarstvu profesionálne. Prvý z košických Klimkovičovcov bol jeho syn Ignác, ktorý sa v roku 1820 usadil v Košiciach, kde našiel priaznivé podmienky pre svoju umeleckú činnosť. Významnými predstaviteľmi košického kultúrneho a výtvarného života v 2. polovici 19. storočia boli Ignácovi synovia: maliari František a Vojtech, rezbár a sochár Florián mladší a vojak, amatérsky výtvarník a múzejník Gabriel. Na dráhu sochára a rezbára sa dal druhý najstarší z bratov Klimkovičovcov Florián. Aj on získal umelecké vzdelanie v otcovej dielni. Tu zhotovoval oltáre a kazateľnice pre kostoly v okolí Košíc: Seňa, Nižný Žipov, Cejkov a na Spiši v Kežmarku. Zaoberal sa aj reštaurovaním rezbárskych a iných výtvarných diel a pozlacovačstvom.
Jeho syn Elemír Klimkovič (18631942) bol bankovým úradníkom, amatérskym historikom a publicistom.

</doc>
<doc id="616323" title="Vladimír List" url="https://sk.wikipedia.org/wiki?curid=616323">
Vladimír List

Vladimír List (* 4. jún 1877, Praha† 27. máj 1971, Brno) bol český elektrotechnický inžinier a vysokoškolský pedagóg. Zaslúžil sa o elektrifikáciu Československa a o zavedenie československých technických noriem.
Život a dielo.
Vladimír List sa narodil v rodine pražského poštového úradníka. Vyštudoval akademické gymnázium. Zaujímala ho sociológia, ale tiež matematika, fyzika a deskriptívna geometria. Po maturite v roku 1895 začal študovať právo, kde však nebol spokojný s úrovňou štúdia. Prešiel preto na pražskú techniku najprv na odbor strojárenstvo, potom na elektrotechniku. Štúdium úspešne dokončil v roku 1899. Po absolvovaní vojenskej služby pokračoval v rokoch 19001901 v štúdiu na univerzite v belgickom Liège. Po návrate pracoval ako šéfkonštruktér v Křižíkových závodoch, kde sa podieľal na projekte hořínskej hydroelektrárne pri Mělníku, elektrickej dráhy Tábor–Bechyně a ďalších projektoch. V roku 1904 sa Vladimír List oženil s Helenou Gebauerovou, dcérou bohemistu Jana Gebauera.
V roku 1907 Vladimír List prijal ponuku stať sa profesorom na Českej vysokej škole technickej v Brne. Po svojom nástupe začal okrem výuky a písania skrípt tiež budovať nové laboratóriá. V roku 1909 tam založil Ústav konstruktivní elektrotechniky. V rokoch 1917 až 1918 bol rektorom Českej vysokej škole technickej v Brne a niekoľkokrát zastával funkciu dekana odboru strojníckeho a elektrotechnického inžinierstva (v obdobiach 1910 – 1911, 1919 – 1920 a 1939 – 1940). Na Českej vysokej škole technickej v Brne pôsobil ako profesor až do roku 1948, kedy bol na pokyn komunistickej strany penzionovaný.
Vladimír List aktívne pôsobil v oblasti elektrotechniky aj mimo rámec brnianskej vysokej školy. V roku 1910 sa podieľal na založení odborného časopisu "Elektrotechnický obzor". Spolu s Františkom Weyrom a Karlom Englišom vypracoval návrh zákona o elektrifikácii Moravy, ktorý bol predložený na schválenie v roku 1913, a osobne sa zasadzoval o vybudovanie chrbtovej siete vedení vysokého napätia. Pôsobnosť zákona, ktorý platil až do roku 1948, bola po vzniku Československa rozšírená na územie celého štátu. V roku 1919 bol zvolený za predsedu Elektrotechnického zväzu československého. Mal zásluhy na zjednotení elektrického napätia v nízko- i vysokonapäťovej elektrorozvodnej sieti na celom území Československa. Bol takisto spoluautorom prvého projektu pražského metra, ktorý spolu s Bohumilom Beladom vypracoval v roku 1926.
Významne sa podieľal na vytváraní a presadzovaní technických noriem, najprv v rámci Elektrotechnického zväzu československého, a od roku 1922 ttiež v Československej spoločnosti normalizačnej, ktorej predsedal. V roku 1926 presadil označovanie materiálov, ktoré zodpovedali normám a boli overené skúšobňou, logom ESČ, ktoré sa dodnes používa ako doklad bezpečnosti elektrotechnických zariadení. V rovnakom roku zastupoval Československo pri podpise zakladacej listiny Medzinárodnej normalizačnej federácie (ISA). V roku 1928 sa stal podpredsedom ISA a v rokoch 19321934 bol jej predsedom.
Vladimír List publikoval ako autor alebo spoluautor viacej než 600 odborných kníh, skrípt a článkov. Jeho publikácie "Normalisace" z roku 1930 významne ovplyvnila štandardizáciu súčiastok československých strojárenských a elektrotechnických výrobkov. V roku 1947 dostal čestný doktorát brnianskej techniky a v roku 1956 titul doktor vied (DrSc.). V roku 1967 mu bola udelená Zlatá medaila VUT. Za svoje zásluhy dostal tiež viacero zahraničných radov a vyznamenaní.

</doc>
<doc id="616351" title="Rob Dougan" url="https://sk.wikipedia.org/wiki?curid=616351">
Rob Dougan

Robert Don Hunter "Rob" Dougan (* 21. marec 1969, Sydney, Nový Južný Wales, Austrália) je austrálsky hudobný skladateľ, ktorý je známy miešaním hudobných žánrov, a to orchestrálnu hudbu s trip-hopom a bluesovými vokálmi. 
Najviac známym sa však stal vďaka svojmu prelomovému hitu „Clubbed to Death (Kurayamino Variation)“ z roku 1995, ktorý sa objavil vo filme "Matrix" (1999). Skladba bol v roku 2002 na jeho albume "Furious Angels". Takisto sa podieľal na verzii Clubbed to Death skladby „Porcelain“ od Mobyho alebo na remixe skladby „Numb“ od skupiny U2, ktorý niesol názov „Numb (Gimme Some More Dignity Mix)“.

</doc>
<doc id="616391" title="Stollwerck" url="https://sk.wikipedia.org/wiki?curid=616391">
Stollwerck

Stollwerck (výslovnosť "štolverk") je nemecká firma vyrábajúca cukrovinky, predovšetkým čokoládu.
História.
V roku 1839 začal v Kolíne miestny cukrár Franz Stollwerck vyrábať pastilky proti kašľu. V roku 1860 rozšíril prevádzku o spracovanie kakaa, ktoré sa stalo hlavným artiklom. Roku 1871 bola založená s. r. o. Gebrüder Stollwerck, ktorej sa podarilo preniknúť do väčšiny Európy (v Rakúsku vyrábala obľúbenú značku "Alpia") aj do USA, kde otvorila závod v Stanforde. Na vrchole slávy koncom 19. a začiatkom 20. storočia produkovala aj taký tovar, ako reklamné fonografy, filmové premietačky či predajné automaty. Dve svetové vojny, veľká hospodárska kríza i strata nemeckých kolónií viedli k postupnému úpadku podniku. V roku 1972 sa stal majiteľom Hans Imhoff, ktorému sa podarilo zvýšiť obrat, v deväťdesiatych rokoch otvoril filiálky v Maďarsku a Rusku, v roku 1993 založil v Kolíne nad Rýnom múzeum čokolády. Napriek tomu firma neudržala samostatnú existenciu a roku 2002 sa stala súčasťou koncernu Barry Callebaut, čo viedlo o.i. k uzavretiu pôvodnej kolínskej prevádzky.
Bratislavská továreň.
V roku 1896 založila spoločnosť továreň v Bratislave na Račianskej ceste. Bola najväčšou továrňou svojho druhu v Uhorsku – vyrábala čokoládové výrobky, kakao a cukrovinky. Zamestnávala 58 úradníkov a asi 400 až 900 robotníkov, prevažne žien. Vyrábalo sa tu najmä na export a to do západoeurópskych štátov a na Balkán. Dodnes sa zachovali niektoré objekty pôvodnej továrne. Továreň funguje dodnes, ako závod Figaro koncernu Mondeléz.
V populárnej kultúre.
Továreň Stollwerck vyrábala tiež cmúľacie cukríky. Pretože si na nich nejeden konzument vylámal zuby, vžilo sa ľudové porekadlo "tvrdý ako štolverk". To sa neskôr začalo používať aj v prenesenom zmysle - napr. pre človeka nechápavého alebo opitého do bezvedomia.

</doc>
<doc id="616401" title="Mimotelová membránová oxygenácia" url="https://sk.wikipedia.org/wiki?curid=616401">
Mimotelová membránová oxygenácia

Mimotelová membránová oxygenácia krvi (Extracorporeal membrane oxygenation - ECMO) je spôsob dlhodobej podpory krvného obehu a dýchania pacientov, ktorých srdce a pľúca nie sú schopné poskytnúť organizmu dostatočný tlak a prietok krvi a výmenu krvných plynov (nasycovanie krvi kyslíkom a odstraňovanie kysličníka uhličitého).
Indikácie liečby mimotelovou membránovou oxygenáciou.
ECMO sa používa u detí aj dospelých s ináč neriešiteľným zlyhaním dýchania a/alebo zlyhaním srdca, niekedy aj v rámci rozšírenej resuscitačnej starostlivosti u pacientov so zástavou srdca. Poskytuje čas na liečbu príčiny zlyhania týchto životne dôležitých orgánov. Oproti iným metódam mechanickej podpory krvného obehu je schopná poskytnúť najväčšie navýšenie srdcového výdaja krvi, podporu oboch komôr srdca aj náhradu dýchania, pričom zavedenie kanýl do periférnych ciev je pomerne  jednoduché a rýchle, dokonca možné aj počas alebo po úspešnom ukončení kardiopulmonálnej resuscitácie.
ECMO sa zahajuje u pacientov so zlyhaním srdca alebo dýchania z príčiny, ktorá je perspektívne zvládnuteľná nasledovnou liečbou. Indikácie ECMO nie sú jednoznačne ustálené a zoznam situácii, v ktorých sa úspešne využíva, sa stále rozširuje. Naopak, k liečbe ECMO sú nevhodní pacienti, neschopní viesť v prípade zotavenia normálny život, hlavne so zhubným nádorom alebo zlyhaním dôležitých orgánov v konečnom štádiu alebo  so závažným poškodením centrálneho nervového systému.
Základné indikácie:
V krajinách s vyspelým zdravotníctvom (teda nie na Slovensku) bola liečba ECMO v maximálnej možnej miere využívaná u pacientov s ťažkým priebehom COVID-19, spojeným so vznikom syndrómu akútnej dychovej tiesne (ARDS) - zlyhaním funkcie pľúc, ku ktorého zvládnutiu nepostačovala liečba umelou pľúcnou ventiláciou. Táto liečba dokázala znížiť úmrtnosť v tejto skupine pacientov z 90% na 45%.
Indikácie ECMO sa v súčasnosti stále priebežne rozširujú.
Prístrojové vybavenie.
Zariadenie pre ECMO je vlastne druh mimotelového obehu. Krv je cez kanylu čerpaná pumpou do  oxygenátora. Tu prichádza to styku s plochou membrány, ktorá umožňuje difúziu plynov medzi krvou a zmesou vonkajšieho vzruchu a kyslíka, ktorá je pripravovaná v zmiešavači plynov. Krv sa tu okysličuje a zbavuje oxidu uhličitého. Jej teplota sa pritom udržuje na vhodnej úrovni, prípadne upraví podľa potrieby pacienta a vráti sa do cievneho systému pacienta pod primeraným tlakom (podľa toho, či sa jedná o veno - venóznu alebo veno - arteriálnu procedúru). Prístroj umožňuje reguláciu viacerých parametrov liečby, hlavne prietoku a miery okysličenia krvi.
Procedúra.
Základné typy ECMO
Pre liečbu ECMO je potrebné prístrojové vybavenie a špeciálne vyškolený personál a spoluprácu viacerých špecialistov -  anestéziológa - špecialistu na intenzívnu medicínu, perfuzionistu, prípadne aj kardiológa alebo kardiochirurga. Prietok zariadením sa musí nastaviť s ohľadom na dostatočné okysličovanie krvi, dostatočný prietok koncovými orgánmi, predchádzanie tvorbe zrazenín pri stagnácii krvi v oddieloch srdca a v prípade VA ECMO aj s ohľadom na udržanie dostatočného prietoku krvi ľavou komorou, ale bez jej preťaženia. Pacienti musia dostávať liečbu heparínom, ktorá zabraňuje zrážaniu krvi v zariadení a kanylách. V prípade prevodnenia organizmu je možná pridať k ECMO aj ultrafiltráciu.
Po ústupe príznakov respiračného, resp. srdcového zlyhania, na základe priaznivých parametrov saturácie krvi kyslíkom, poddajnosti pľúc, prípadne zlepšenia výdaja ľavej srdcovej komory je možné rozhodnúť o odpojení pacienta od ECMO. 
Komplikácie
Pomerne častými komplikáciami tejto liečby je trombóza alebo naopak krvácanie, infekčné komplikácie,  poškodenia mozgu v dôsledku nedokrvenia, nedostatočného okysličenia alebo zakrvácania, komplikácie pri zavádzaní kanýl. Môžu sa vyskytnúť aj technické komplikácie.

</doc>
<doc id="616449" title="Innuendo (pieseň)" url="https://sk.wikipedia.org/wiki?curid=616449">
Innuendo (pieseň)

„Innuendo“ je pieseň publikovaná v roku 1991 skupinou Queen v rovnomennom albume Innuendo. Jej autormi sú Freddie Mercury a Roger Taylor (uvádzaná je ale celá skupina). Považuje sa za jeden z posledných veľdiel skupiny. Je ich tretím singlom, ktorý dosiahol v rebríčkoch EMI prvú pozíciu, hneď po „Bohemian Rhapsody“ a „Under Pressure“.
Vznik.
Nápad napísať pieseň vznikol len náhodou. V Montreux si Brian May s Rogerom Taylorom len tak „jamovali“ v štúdiu. Freddie hneď začal komponovať text a hudbu. Celú strednú časť napísal on. Zvyšok piesne zložil Roger, inšpirovaný skupinou Led Zeppelin a ich piesňami „Kashmir“ a „Thank You“.
Štruktúra piesne.
„Innuendo“ znie podobne ako „Bohemian Rhapsody“ - je zložená z viacerých častí (niekedy je pieseň označovaná aj ako „Bohemian Rhapsody číslo 2“). Na začiatku a na konci je rocková téma Rogera Taylora. Stredná časť je zložená z gitarových flamenco častí-pričom raz ide gitara sama a raz v rockovej úprave- a časti s orchestrom, ktorý bol vytvorený syntetizátormi. Pieseň má viacero taktov- trojštvrťový, štvorštvrťový aj päťštvrťový, ktoré sa navzájom prelínajú.
Videoklip.
Tým, že Freddieho zdravotný stav sa čoraz viac zhoršoval, nemohli urobiť nové snímky s ním. Preto sa skupina rozhodla využiť zábery z piesní ako „Scandal“, „Breakthru“ alebo „I Want It All“. Samotný videoklip sa líši od bežných- je akoby maľbou s mixom animovaných a živých postáv. Použité sú tiež historické zábery. Samotných členov kapely tiež namaľovali - Johna Deacona v kubistickom štýle, Rogera Taylora v štýle Jacksona Pollocka, Briana Maya ako viktoriánske skice a Freddieho Mercuryho v štýle Leonarda da Vinci. Klip bol nominovaný na cenu Monitor Award za najlepší videoklip (Monitor Award for Best Achievement in Music Video).
Zaujímavosti.
Na nahrávanie tejto piesne bol pozvaný gitarista skupiny Yes Steve Howe. Jedna verzia hovorí, že ho pozval Mercury, s ktorým mal priateľský vzťah, druhá, že to bol Brian May kvôli časti s flamenco gitarou. Steve Howe túto udalosť opísal takto:
"Zhodou okolností som bol vtedy v Montreux a mal som namierené do štúdia. Queeni tam práve nahrávali svoj album. Vošiel som dnu a oni mi ho celý prehrali, pieseň Innuendo ako čerešničku na záver. Stratil som reč, také to bolo úžasné. A vtedy mi povedali: 'Chceme, aby si s nami na tejto piesni spolupracoval.'"
Ďalej hovorí, že si zobral najlepšiu španielsku gitaru, večer sa vrátili do štúdia a dali dokopy verziu, akú poznajú fanúšikovia dnes. "Bola to skvelá skúsenosť so skvelými ľuďmi," uzatvoril.
V roku 1992 na koncerte na počesť Freddieho Mercuryho na Wembley túto pieseň spolu so zostávajúcimi členmi Queen zahral Robert Plant z Led Zeppelin.

</doc>
<doc id="616490" title="Peter Ondria" url="https://sk.wikipedia.org/wiki?curid=616490">
Peter Ondria

Peter Ondria (* 15. júl 1971, Prešov) je slovenský spevák, hudobník, podnikateľ, imitátor Louisa Armstronga. Narodil sa 9 dní po smrti Louisa Armstronga. Pri vystúpeniach ho niekedy uvádzajú aj spolu s jeho prezývkou: „Peter Armstrong“ Ondria.
Život.
Detstvo prežil v obci Víťaz na východnom Slovensku, kde žije dodnes. Pochádza z mnohočlennej rodiny, otec Štefan bol baníkom a mama pracovala v poľnohospodárskom družstve. Peter má štyroch súrodencov, troch bratov a jednu sestru. Každý z nich má hudobné nadanie, profesionálne sa hudbe venuje iba Peter. Hudobne začal vystupovať už v mladom veku, v ôsmich rokoch.
V roku 1997 začal vystupovať s imitovaním spevu interpretov ako Gary Moore, Tom Jones, Frank Sinatra a Louis Armstrong. Najviac z jeho vystúpení zarezonovali vystúpenia s imitáciou Louisa Armstronga. Pri interpretovaní piesní „Satchma“ si návštevníci jeho vystúpení mysleli že nespieva naživo, ale na playback. S repertoárom Armstronga prešiel okolo 18 krajín vo svete. Najďalej vystupoval v Japonsku v meste Osaka.
V roku 1999 spolu so skupinou Extasy nahrali remix piesne „What A Wonderful World“, s ktorou aj vystupovali na rôznych koncertoch a vystúpeniach.
V roku 2010 sa zúčastnil súťaže Talentmania, ktorú vysielala TV Markíza spolu s TV Nova. Úspešne sa prebojoval do semifinále a finále.
17. apríla 2012 vystúpil ako hosť na koncerte "Viliam Stanek a hostia", ktorý sa konal v rámci Prešovskej hudobnej jari v PKO v Prešove. Okrem neho vystúpili aj títo hudobný hostia: Top Bigband Prešov, Katka Koščová, Martin Husovský (Komajota), Veronika Husovská, Andy Belej (Andy Belej Quartet), Mário „Gapa“ Garbera (Groovin´Heads), Rasťo Lendacký (Shandy a Ester), Katka Staneková, Marcela Jurčenková, Andrea Majtnerová.
V roku 2015 Mafia Corner spolu s Demexom a Petrom Ondriom nahrali a naspievali pieseň -„Mac3jko“. K pesničke vytvorili aj hudobný klip.
V roku 1996 z iniciatívy všetkých štyroch bratov Ondriovcov (Vladimír, Jozef, Štefan a Peter) bola založená firma Andre Topic. Firma združila všetky podnikateľské aktivity bratov, ktorí už predtým podnikali, ako živnostníci. Firma je spojením podnikania bratov, ktorí začínali s týmito podnikateľskými činnosťami: Vladimír v roku 1991 elektroinštalácie, Štefan v roku 1993 pohostinstvo, Jozef v roku 1994 reštaurácia, Peter v roku 1995 oprava obuvi. Vo Víťazi prevádzkujú "Cafe bar – BISTRO", "Hostinec u Jozefa robotníka", Potraviny a pekárenskú výrobu s názvom "VERONKA", "Ubytovanie Armstrongs" a reštauráciu "ARMSTRONG´S".
Pekárska výroba "VERONKA" je pomenovaná po ich mame Veronike. Vyrábajú v nej parené knedle, parené buchty, ktoré ponúkol aj v Show Jana Krause, keď v relácii vystupoval spolu s hosťami - Martinom Stránským a Lindou Vojtovou 2. decembra 2015).
V roku 2005 svojpomocne s bratmi vybudovali a otvorili reštauráciu a dali jej názov po Louisovi Armstrongovi: "ARMSTRONG´S Restaurant".
V roku 2018 naspieval zábavnú pieseň „Osa“. K piesni natočili aj hudobný klip.

</doc>
<doc id="616544" title="Robert Žitňanský" url="https://sk.wikipedia.org/wiki?curid=616544">
Robert Žitňanský

Mgr. Robert Žitňanský (* 9. október 1976, Košice – † 12. apríl 2018) bol slovenský novinár, ekonomický analytik a politik, spoluzakladateľ hnutia NOVA.
Životopis.
V rokoch 19961997 študoval na Filmovej a televíznej fakulte Vysokej školy múzických umení v Bratislave (FTF VŠMU), neskôr v rokoch 20032006 na Filozofickej fakulte Univerzity Konštantína Filozofa v Nitre (FF UKF) a na Filozofickej fakulte Univerzity sv. Cyrila a Metoda v Trnave (FF UCM), kde získal bakalársky titul. V rokoch 20062008 potom absolvoval magisterské štúdium v odbore verejná politika na Fakulte sociálnych a ekonomických vied Univerzity Komenského v Bratislave (FSEV UK).
Pracoval ako reportér týždenníka Trend (19951996), redaktor denníka SME (19961997), korešpondent rádia Slobodná Európa (19971998). V rokoch 19981999 bol poradcom podpredsedu vlády SR pre ekonomiku Ivana Mikloša v prvej vláde Mikuláša Dzurindu, následne pokračoval v novinárskej práci ako redaktor týždenníka Domino fórum (19992004).
V roku 2004 spoluzakladal týždenník .týždeň, kde potom do roku 2009 pôsobil ako zástupca šéfredaktora. Zároveň v rokoch 20042012 moderoval ekonomickú diskusnú reláciu "Analýzy a trendy" v spravodajskej televízii TA3.
V rokoch 20092012 pôsobil ako analytik v Inštitúte pre dobre spravovanú spoločnosť (SGI), kde sa zaoberal najmä otázkami hospodárskej a sociálnej politiky, kapacity inštitúcií a politickej ekonómie štrukturálnych reforiem. Podieľal sa tiež na projekte SGI "Nové idey pre Slovensko".
V roku 2012 stál spolu s Danielom Lipšicom, Gáborom Grendelom a Janou Žitňanskou pri zrode politického hnutia Nová väčšina (NOVA). V roku 2015 politické aktivity ukončil.
V máji 2017 utrpel vážne zranenia, keď ho na priechode pre chodcov v belgickom Bruseli zrazilo auto. Bol dlhodobo hospitalizovaný, najprv v Bruseli, v auguste ho vládny špeciál previezol vo vážnom stave na Slovensko. 12. apríla 2018 podľahol následkom zranení, ktoré pri nehode utrpel.
Bol ženatý s konzervatívnou političkou a europoslankyňou Janou Žitňanskou (KDH, NOVA), s ktorou mal tri deti. Jeho otcom bol novinár Eduard Žitňanský, manžel bývalej ministerky spravodlivosti Lucie Žitňanskej.

</doc>
<doc id="616547" title="Osteopatia" url="https://sk.wikipedia.org/wiki?curid=616547">
Osteopatia

Osteopatia je typ alternatívnej medicíny, komplementárna (doplnková) holistická (celostná) veda zaoberajúca sa obnovením zdravia v organizme. Je odlišným spôsobom medicínskej praxe, ktorý sa koncentruje skôr na zdravie, než na chorobu (,Nájdi zdravie, ktokoľvek dokáže nájsť ochorenie"- Dr. A.T. Still)- nájsť "Príčinu" ťažkostí a jemnými manuálnymi technikami ju odstrániť. &lt;br&gt;
Osteopatická medicína je založená na filozofii, že všetky systémy ľudského tela sú vzájomne prepojené a spoločne pracujú na udržiavaní zdravia jedinca, či na jeho liečení v čase ochorenia. Žiadna sústava nie je dôležitejšia ako ostatné:
Názov pochádza z gr. Osteon = tkanivo alebo kosť, Pathos = cit pre niečo ako aj Choroba; z lat. Osteo = Kosť, Pathos = ochorenie.
Tento prístup k zdravotnej starostlivosti v zmysle "celkovej jednoty osoby" založil chirurg Dr. Andrew Taylor Still už v roku 1874, kedy našiel meno pre svoj koncept a poukázal na to, že absolútnym základom pre Osteopatiu sú medicínske poznatky z Anatómie, Fyziológie, Neurológie, Patológie, a.i., a že sa teda nejedná o nejaký nový systém, či cudzie umelé metódy. K hľadaniu "lepšej cesty" vykonávania medicínskeho povolania ho priviedlo úmrtie troch z jeho detí na, vtedy neliečiteľnú, meningitídu. Jeho filozofia zdôrazňuje význam preventívneho lekárstva a používa súbor manuálnych techník, dnes známych ako "Osteopatická manipulatívna liečba - OMT" na diagnostiku, liečbu a prevenciu ochorení a zranení. 
Holistický prístup vyzdvihuje úlohu muskuloskeletálneho systému a prepojenosť mysle tela a ducha pri udržiavaní dobrého zdravia, toto vystihuje aj asi najznámejšie motto Osteopatie: ,Life is Motion, Motion is Life" - Život je pohyb a pohyb je život.
"Osteopat/ka" má teda hlboké znalosti prepojenia telových systémov a ich vzájomného ovplyvňovania. Osteopat/ka manuálne vyšetrí pohybové možnosti telových systémov a vyhľadá obmedzenia ich vzájomnej pohyblivosti, a tak si vytvorí prehľad o blokádach či obmedzeniach pohybu, ktoré môžu súvisieť s ťažkosťami pacienta. Takto vyhľadá "Príčinu" ťažkostí, ktorú ošetrí napr. manipuláciou, mobilizáciou či použitím iných jemných techník. Z toho vyplýva, že Osteopat/ka "nelieči", ale odstránením blokád nastaví telo do stavu, v ktorom sa aktivuje, či posilní prirodzená tendencia organizmu k "samoliečeniu" (Self-healing Force).
Z uvedeného je vidieť, že Osteopat/ka môže pomôcť s funkčnými, nie so štrukturálnymi problémami, kde preberá zodpovednosť klasická školská medicína. Preto je komplementárnou a nie alternatívnou liečebnou metódou, hoci tento názor je v niektorých krajinách, kde Osteopatia ešte nie je známym medicínskym odborom, veľmi rozšírený, opak je však pravdou, Osteopatia veľmi úzko spolupracuje s "klasickou" medicínou, čo je z uvedených faktov jasné. Napríklad v USA či Anglicku sa Osteopati vzdelávajú na medicínskych univerzitách a kombináciou najnovších pokrokov v lekárskych technológiach s OMT doktori osteopatickej medicíny ponúkajú dnes svojim pacientom najkomplexnejšiu medicínsku starostlivosť.

</doc>
<doc id="616592" title="Laver Cup" url="https://sk.wikipedia.org/wiki?curid=616592">
Laver Cup

Laver Cup () je tenisová súťaž dvoch šesťčlenných mužských tímov, ktorá sa koná každoročne od roku 2017.
Inšpiráciou pre vznik stretávaní najlepších hráčov tímu Európy s tenistami výberu sveta sa stal formát golfového Ryder Cupu. Usporiadateľstvo trojdňovej akcie je rotujúce. Súťaž bola pomenovaná po austrálskej tenisovej legende Rodovi Laverovi, ktorý ako jediný tenista histórie vyhral kalendárny Grand Slam dvakrát, a to v rokoch 1962 a 1969.
Pri zrode exhibičného americko-austrálsko-švajčiarskeho projektu stál tenista Roger Federer, ktorého spoločnosť TEAM8 je hlavným vlastníkom súťaže.
Úvodný ročník prebehol medzi 22.24. septembrom 2017 v pražskej O2 Arene, dva týždne po grandslame US Open. Prvýkrát vo svojich kariérach odohrali štvorhru ako spoluhráči svetová jednotka Rafael Nadal a dvojka Roger Federer. Tím Európy zvíťazil 15:9 nad výberom sveta. Dejiskom druhého ročníka sa na rok 2018 stal štadión United Center v illinoiskom Chicagu.
Pre sezóny 2017-2019 sa kapitánmi stali tenisové legendy, Švéd Björn Borg pre Európu a Američan John McEnroe pre výber sveta.
Vznik.
K oznámeniu zámeru konania súťaže došlo v závere januára 2016 počas Australian Open. Oficiálne bol pohár predstavený 24. augusta 2016 v New Yorku pred rozohraním US Open 2016.
Hlavným investorom súťaže sa stala Federerova spoločnosť TEAM8. Medzi ďalšie zainteresované strany patrí Austrálsky tenisový zväz, Americká tenisová asociácia a k roku 2017 tiež najbohatší Brazílčan Jorge Paulo Lemann, ktorý sa ako tenista zúčastnil Davisovho pohára v brazílskom aj švajčiarskom družstve.
Formát.
Súťaž je usporiadaná každoročne okrem rokov, v ktorých sa uskutočňujú letné olympijské hry. Dve šesťčlenné družstvá - Európy a sveta, vedú nehrajúci kapitáni. Štyria tenisti tímu sa kvalifikujú na základe najvyššieho postavenia na singlovom rebríčku ATP po skončení Wimbledonu v danej sezóne. Zvyšné dve miesta určuje kapitán podľa vlastného výberu do pondelka po skončení US Open v danej sezóne. Každé družstvo je doplnené jedným náhradníkom a nehrajúcim zástupcom kapitána.
Usporiadateľstvo je rotujúce, s každoročnou obmenou dejiska v Európe a vo zvyšku sveta. Hracím dvorcom je krytý kurt, či štadión opatrený zaťahovacou strechou s tvrdým povrchom.
Každý z troch hracích dní zahŕňa tri dvojhry a jednu štvorhru. Celkovo tak na jedinom dvorci bude odohraných 12 zápasov. V prvý, piatkový deň, sa každý víťazný duel hodnotí jedným bodom, v druhom z nich - sobote, má výhra hodnotu dvoch bodov, a v tretej, nedeľný deň, potom troch bodov. Výsledný pomer celkového súčtu všetkých bodov určuje víťaza daného ročníka, keď víťazný tím musí dosiahnuť minimálne 13 bodov. Ak je pomer nerozhodný 12:12, rozhoduje o víťazovi zápas štvorhry v podobe štandardného setu s eventuálnou skrátenou hrou do siedmich bodov.
Jeden zápas je hraný na dva víťazné sety. Za vyrovnaného stavu sád 1-1 rozhoduje o víťazovi supertiebreak do 10 bodov, s potrebným rozdielom dvoch lôpt.
Každý hráč hrá minimálne jednu a maximálne dve dvojhry. Najmenej štyria zo šiestich členov družstva musia nastúpiť do štvorhier, v ktorých je povolená jedna výmena zloženia, s výnimkou ľubovoľného výberu do prípadného rozhodujúceho deblu.
Kapitáni určujú nasadenie hráčov pre jednotlivé zápasy, a to vždy pred úvodným zápasom každého hracieho dňa. Každý člen víťazného družstva dostane odmenu 250 tisíc dolárov. Hráči porazeného tímu potom zmluvne dohodnutý účastnícky poplatok vychádzajúci z rebríčkového postavenia. Do rebríčka ATP nie sú pridelené žiadne body.

</doc>
<doc id="616707" title="Erik Baláž" url="https://sk.wikipedia.org/wiki?curid=616707">
Erik Baláž

Erik Baláž (* 27.10.1978, Stropkov) je slovenský ekológ, aktivista, režisér, autor kníh o ochrane prírody a politik.
Životopis.
Narodil v Stropkove, vyštudoval odbor Ekológia lesa na Lesníckej fakulte Technickej univerzity vo Zvolene. Štúdium ukončil v roku 2002 prácou o ekológii medveďov.
Podieľal sa na tvorbe viacerých významných filmov, ktoré sa týkajú ochrany prírody. Medzi najzámejšie patria Vlčie hory, trojdielna séria Tajomné Karpaty a Strážca divočiny. V minulosti spolupracoval na viacerých projektoch s Lesoochranárskym zoskupením VLK, ktorých cieľom bola ochrana prirodzených lesov a veľkých šeliem. Viedol najmä projekty ochrany Tichej a Kôprovej doliny. Je tiež jedným z hlavných organizátorov občianskej iniciatívy My sme les, ktorá vznikla v roku 2017 za účelom ochrany národných parkov a vzácnych lesov proti masívnej ťažbe a členom Slovenského ochranárskeho snemu, neformálneho spoločenstva ochranárov a ochranárok.
V roku 2017 získal ocenenie Biela vrana „za výnimočnú vytrvalosť a oddanosť svojmu poslaniu získať ľudí pre ochranu prírody, schopnosť vytvárať v nich vzťah k prírode a spájať rôznych aktérov“.
V apríli roku 2018 oznámil vstup na politickú scénu za novovzniknutú stranu SPOLU – občianska demokracia a stal sa jedným z jej podpredsedov.
Dlhoročným ochranárom je aj jeho mladší brat Braňo Baláž, ktorému v apríli 2010 vyhorela drevenica v Beňušovciach, miestnej časti Liptovského Trnovca, pravdepodobne v dôsledku ochranárskych aktivít vo Vysokých Tatrách. V čase vzniku požiaru spal na protest proti návrhu zonácie Tatier v stane na bratislavskom námestí a na festivale Hory a mesto propagoval premiéru filmu Erika Baláža "Strážca divočiny".
V parlamentných voľbách vo februári 2020 kandidoval na 3. mieste kandidátky koalície PS/SPOLU. Vo voľbách získal 57 180 hlasov, po zohľadnení preferenčných hlasov sa umiestnil na 2. mieste kandidátky. Kvôli výsledku koalície sa do parlamentu nedostal.

</doc>
<doc id="616708" title="Univerzitná knižnica Technickej univerzity v Košiciach" url="https://sk.wikipedia.org/wiki?curid=616708">
Univerzitná knižnica Technickej univerzity v Košiciach

Univerzitná knižnica Technickej univerzity v Košiciach je akademickou knižnicou a informačným pracoviskom s celoškolskou pôsobnosťou pôsobiacim pri Technickej univerzite v Košiciach. Okrem poskytovania bežných knižničných služieb sa venuje najmä organizácii vzdelávacích podujatí, predovšetkým z knižnično-informačnej oblasti. Súčasným riaditeľom je Ondrej Látka.
Budova.
Od roku 2010 knižnica sídli v nových priestoroch v univerzitnom areáli. Projekt pod názvom "Centrum knižničných a vedecko-technických informácií TU v Košiciach" vytvorili Juraj Koban, Karol Gregor a Štefan Pacák so začiatkom výstavby v máji 2005. 
Koncepcia novej budovy v sebe nesie snahu spojiť ľudí, knihy, nové digitálne médiá i spoločenský život študentov, pričom zachytáva súčasný fenomén transformácie knižníc na komunitné inšitúcie. "„Kino, panoptikum, divadlo, galéria, hotel, koncertná sála, športová hala, nákupné centrum, kaviareň, škola, kongresové centrum, námestie, chrám, knižnica, nočný podnik – to všetko je dnes knižnica."" hovorí architekt Koban. Objekt s celkovou plochou 6676 m2 je rozdelený na dve krídla – severné knižné, ktoré pôsobí racionálnejšie a južné, určené novým médiám, s otvorenejším, vesmírnym výrazom. Internetovú a klasickú študovňu na troch podlažiach so sústavou medziposchodí a schodísk tak oddeľuje stredné átrium. Knižnici s výstavnou plochou i kaviarenským priestorom ale dominuje relaxačná zóna umiestnená na stupňovitom auditóriu, ktoré upúta pozornosť už pri pohľade z ulice. Používateľ tak nie je obmedzený použitím stola, ale môže sa venovať štúdiu i oddychu z pohodlia schodovitej tribúny. 
Charakter novej budovy silne podkresľuje zameranie univerzity na technické smery, čo je znázornené predovšetkým viditeľnými konštrukčnými prvkami i všadeprítomným železobetónom. Priznaný industriálny tón bez pretvárok vytvára vo veľkom, vzdušnom a presvetlenom priestore dojem rozmanitého sveta plného kníh, ľudí a vedomostného bohatstva. Projekt bol v roku 2011 nominovaný na Cenu Európskej únie pre súčasnú architektúru v kategórii kultúra. 
Služby.
Knižnica poskytuje svojim používateľom bežné knižničné služby ako výpožičky, prezeranie online katalógov, konzultácie alebo MVS. Okrem študovní a relaxačnej zóny sú medzi študentmi obľúbené aj reprografické a tlačiarenské služby. Ako akademická knižnica Technickej univerzity tiež zastrešuje publikačnú činnosť svojich vedeckých pracovníkov. Fond knižnice je orientovaný na technické zameranie jednotlivých fakúlt a študijných programov. 
Poslaním knižnice je "vytvárať priaznivé podmienky a prostredie pre svojich používateľov, aktívne podporovať vzdelávanie, štúdium a vedecký výskum na TUKE a byť tvorivým partnerom v týchto procesoch."

</doc>
<doc id="616757" title="Vladimír Kubáň" url="https://sk.wikipedia.org/wiki?curid=616757">
Vladimír Kubáň

Brigádny generál Ing. Vladimír Kubáň (* 3. január 1967, Michalovce, Česko-Slovensko) je slovenský vojak a generál vo výslužbe.
Od 1. januára 2019 velil 2. mechanizovanej brigáde v Prešove. V januári 2021 na tejto pozícii ukončil štátnu službu v Ozbrojených silách.
Životopis.
V rokoch 1981 až 1985 študoval na Vojenskom gymnáziu v Banskej Bystrici. V rokoch 1985 až 1989 študoval na Vysokej vojenskej škole pozemného vojska vo Vyškove. Po absolvovaní sa stal veliteľom čaty 6. tankovej roty výcvikovej 2. tankového práporu výcvikového 103. tankového pluku 14. tankovej divízie Východného vojenského okruhu. V 14. tankovej divízii pokračoval ako veliteľ 4. tankovej roty, 2. tankového práporu (1990 až 1991), veliteľ tankovej čaty 2. tankovej roty tankového práporu 63. mechanizovaného pluku (1991 až 1992) a veliteľ 2. tankovej roty tankového práporu 63. mechanizovaného pluku (1992 až 1993). V rokoch 1993 až 1995 bol veliteľom tankového práporu 63. mechanizovaného pluku. V rovnakej funkcii pokračoval aj v tankovom prápore rámcovom 22. mechanizovanej brigády v rokoch 1995 až 2004. V roku 2004 sa stal veliteľom tankového práporu 2. mechanizovanej brigády. Od roku 2008 pôsobil vo veliteľstve 2. mechanizovanej brigády ako náčelník odboru logistiky. Od roku 2010 pôsobil na Veliteľstve Pozemných síl ako náčelník odboru pre podporu operácii. V roku 2012 bol zástupca náčelníka štábu Veliteľstva Pozemných síl a od 1. septembra 2012 do 30. apríla 2015 náčelníkom štábu Veliteľstva Pozemných síl. Od 1. mája 2015 bol veliteľom 1. mechanizovanej brigády v Topoľčanoch.
1. januára 2019 prebral od Martina Stoklasu velenie 2. mechanizovanej brigády v Prešove.
8. marca 2013 ukončil 5. Kurz národnej bezpečnosti na Akadémii Ozbrojených síl generála Milana Rastislava Štefánika, ktorý ho oprávňoval používať označenie „plukovník generálneho štábu“. Do prvej generálskej hodnosti, brigádny generál, bol povýšený 26. novembra 2015.

</doc>
<doc id="616916" title="TONAK" url="https://sk.wikipedia.org/wiki?curid=616916">
TONAK

TONAK a.s. (TOvárna NA Klobouky) je jedným z najväčších a najvýznamnejších svetových výrobcov pokrývok hlavy. Značka bola založená Jánom Nepomukom Hücklom (Nový Jičín, 1799). Klobúky sa vyrábajú v továrňach v Novom Jičíne a Strakoniciach. Ich výrobný program zahŕňa hlavne plstené a pletené pokrývky hlavy.
História.
Nový Jičín.
Rozvoj klobučníckej výroby v Novom Jičíne začína od roku 1630, kedy mestská rada potvrdila artikuly klobúkových cechov. V roku 1799 prichádza do Jičína Ján Nepomuk Hückel - mladý zručný tovariš. Neskôr si založil vlastnú manufaktúru. Jeho kvalitné klobúky sa preslávili tak, že sa dostali na zahraničné trhy napr. rakúsky. Po pár rokoch sa k nemu pripojil aj jeho brat Augustín. Ten neskôr poslal svojich troch synov do Európy, aby pozisťovali novinky vo výrobe, móde atď. Keď sa v roku 1865 vrátili, Hückel založil továreň s mechanickými strojmi. Stal sa tak zakladateľom mechanizovanej továrne na srstené klobúky.
Ich klobúky boli tak populárne, že im malá továreň v centre mesta nestačila. Kúpili preto pozemky na južnej strane mesta a vybudovali ďalšiu väčšiu továreň. Tam zo začiatku pracovalo len 20-30 ľudí no tento počet sa v období ich najväčšej slávy zvýšil až na 2500. Firmu nazvali Hückelove závody.
Popularitu závodu zničila prvá svetová vojna. V nej zomreli obaja vtedajší majitelia bratia Augustin a Johann Hückeloví. Ich výroba sa prispôsobila vtedajšej vojne. Vyrábali pre nemeckých vojakov čiapky, rukavice atď.
Po oboch vojnách boli všetky malé výrobne klobúkov aj s Hückelovými závodmi znárodnené. Spojili ich a nazvali TONAKOM.

</doc>
<doc id="616959" title="Alessia Cara" url="https://sk.wikipedia.org/wiki?curid=616959">
Alessia Cara

Alessia Cara, vlastným menom Alessia Caracciolo (* 11. júl 1996, Mississauga, Ontário, Kanada) je kanadská speváčka-skladateľka. Po produkcii akustických coverov podpísala zmluvu s EP Entertainment &amp; Def Jam Recordings a vydala debutový singel „Here“, ktorý obsadil 19. priečku kanadského rebríčka Hot 100. V USA sa stal hitom, kde sa dostal na 5. miesto "Billboard" Hot 100.
Svoj prvý album "Know-It-All" vydala v roku 2015. V roku 2017 v spolupráci s DJ-om a producentom Zeddom spoločne vytvorili singel „Stay“, taktiež sa predstavila v piesni „1- 800-273-8255“ s reperom Logicom a spevákom Khalidom. V roku 2018 Cara získala Cenu Grammy pre najlepšieho nováčika.
Druhý štúdiový album "The Pains of Growing" bol vydaný 30. novembra 2018
Detstvo a vzdelanie.
Pochádza z Bramptonu v Ontáriu, kde navštevovala katolícku strednú školu kardinála Ambrozica. Jej rodina pochádza z Kalábrie. Jej otec sa narodil v Kanade talianskym rodičom a jej matka je taliansky prisťahovalec. Alessia vie hovoriť po taliansky. Ako dieťa písala poéziu a hrala v divadle. Ako 10 ročná začala hrať na gitaru a naučila sa rôzne piesne. Keď mala 13, začala s vlastným YouTube kanálom, kde nahrávala cover verzie rôznych skladieb.

</doc>
<doc id="616978" title="Chloe Bennet" url="https://sk.wikipedia.org/wiki?curid=616978">
Chloe Bennet

Chloe Bennet (rodená: Chloe Wang) (*18. apríla 1992, Chicago, Illinois, USA) je americká herečka a speváčka. Najviac sa preslávila rolou Daisy ""Quake" Johnson (predtým Skye) v seriáli televíznej stanice ABC Agenti S.H.I.E.L.D.
Životopis.
Narodila sa v Chicagu. Je dcérou Stephany a Benneta Wanga. Má šesť bratov: troch biologických, dvoch africko-amerického pôvodu a jedného mexicko-filipínskeho. Navštevovala St. Ignatius College Prep v Chicagu. V 15 rokoch sa presťahovala do Číny za speváckou kariérou. Tu si kvôli západným médiám zmenila meno na Chloe Bennet.
Kariéra.
Zatiaľ čo v Číne študovala mandarínštinu vydala tu svoj debutový singel "Uh oh" v mandarínštine ako aj v angličtine nasledoval singel "Every Day in Between", ktorý naspievala len v angličtine. Potom sa presťahovala do Los Angeles v Kalifornii.
Po prvé sa na obrazovkách objavila v letnej tanečnej show "The Nightlife". V roku 2011 sa objavila vo videoklipe kórejskej skupiny Big Bang ku pesničke "Tonight"". Počas rokov 2012 – 2013 hrala vedľajšie roly Hailey v dramatickom seriály ABC Nashville.
V decembri 2012 bola obsadená do hlavnej role seriálu Agenti S.H.I.E.L.D.

</doc>
<doc id="617021" title="Dezider Tóth" url="https://sk.wikipedia.org/wiki?curid=617021">
Dezider Tóth

Dezider Tóth, alebo Monogramista T.D (* 13. marec 1947, Výčapy-Opatovce) je slovenský výtvarník. 
V rokoch 1962 – 1966 študoval na ŠUP v Bratislave u prof. Rudolfa Filu a Štefana Schwartza a medzi rokmi 1966 – 1972 študoval u prof. Petra Matejku na VŠVU v Bratislave. Od roku 1991 do 2015 vyučoval na VŠVU a v roku 2002 bol menovaný profesorom intermediálnej tvorby na pražskej AVU. Od roku 2013 žije a tvorí v Brne.
Tvorba.
Od 70. rokov patrí k popredným predstaviteľom slovenského konceptuálneho umenia. Vo svojej tvorbe sa venuje umeniu akcie, inštaláciám, maľbe, objektu, minimalistickým intervenciám a tvorí tiež autorské knihy. V roku 1970 sa zúčastnil I. otvoreného ateliéru Rudolfa Sikoru. 

</doc>
<doc id="617039" title="Železničná stanica Šaštín-Stráže" url="https://sk.wikipedia.org/wiki?curid=617039">
Železničná stanica Šaštín-Stráže

Železničná stanica Šaštín-Stráže je železničná stanica v meste Šaštín-Stráže. Nachádza sa medzi obcami Kuklov a Borský Mikuláš na 59,395 km. Je súčasťou trate Kúty - Trnava, ktorá je elektrifikovaná 25 kV 50 Hz. Na železničnej stanici nie je možná kúpa cestovného lístka.
Budova stanice sa nachádza vľavo, v smere od Kútov. Stanica je položená na Nádražnej ulici v časti Šaštín a od mesta je vzdialená zhruba 15 minút a 10 minút trvá cesta k rekreačnému stredisku Gazárka. Neďaleko stanice sa nachádza autobusová zastávka, ktorú obsluhujú prímestské autobusy.

</doc>
<doc id="617117" title="Sviatok práce" url="https://sk.wikipedia.org/wiki?curid=617117">
Sviatok práce

Sviatok práce alebo 1. máj je medzinárodný sviatok pracujúcich. Uznesenie o oslavách prijal ustanovujúci kongres II. internacionály roku 1889 v Paríži na pamäť všeobecného štrajku a masových demonštrácií chicagskych robotníkov, ktoré sa konali roku 1886 za osemhodinový pracovný čas. V roku 1886 sa všade v USA – od New Yorku po San Francisco zdvihla vlna demonštrácií. Centrom boja bolo Chicago, do ulíc ktorého vyšlo 1. mája 40 000 štrajkujúcich. Štrajky pokračovali ešte dva dni, ale 3. mája využila polícia stretnutie štrajkujúcich so štrajkokazmi a začala paľbu do robotníkov, pričom šesť osôb bolo zabitých a päťdesiat ťažko ranených. Po krvavých udalostiach v Chicagu rozpútali úrady v celých USA štvanice proti robotníckemu hnutiu a masovo zatýkali.
Po vzniku Česko-Slovenska bol od roku 1919 1. máj vyhlásený za štátny sviatok. Prvomájové oslavy sa niesli v duchu boja proti nezamestnanosti a zhoršovaniu postavenia pracujúcich. V rokoch 1933 – 1938 vyjadrovali protest proti fašizmu a vojne. Prvomájové oslavy boli v období socializmu v Česko-Slovensku po vzore Sovietskeho zväzu spojené s prvomájovými sprievodmi s alegorickými vozmi.

</doc>
<doc id="617127" title="Zoznam hráčov – víťazov slovenskej futbalovej ligy" url="https://sk.wikipedia.org/wiki?curid=617127">
Zoznam hráčov – víťazov slovenskej futbalovej ligy

Zoznam hráčov – víťazov slovenskej futbalovej ligy je prehľad všetkých futbalistov, ktorí získali majstrovský titul v slovenskej futbalovej lige od sezóny 1993/1994. Niekoľko hráčov z tohto menoslovu získalo majstrovský titul aj v česko-slovenskej futbalovej lige. V sezóne 1991/1992 to boli hráči Slovana Bratislava Alexander Vencel ml., Tomáš Stúpala, Vladimír Kinder, Miroslav Chvíla, Zsolt Hornyák, Ondrej Krištofík, Ľudovít Lancz, Jozef Juriga, Ladislav Pecko, Jaroslav Timko, Pavol Gostič, Erik Chytil a Boris Kitka. Jozef Kožlej sa stal majstrom so Spartou Praha v poslednej sezóne federálnej ligy 1992/93 a spolu s Ondrejom Krištofíkom sú jedinými futbalistami, ktorí sa môžu popýšiť majstrovskými primátmi v Česko-Slovensku, na Slovensku i v Česku.

</doc>
<doc id="617162" title="Miroslav Lorinc" url="https://sk.wikipedia.org/wiki?curid=617162">
Miroslav Lorinc

Generálmajor Ing. Miroslav Lorinc (* 4. február 1963) je slovenský generál. Od 15. októbra 2018 do 31. decembra 2020 zástupca náčelníka Generálneho štábu - náčelník štábu.
Životopis.
Miroslav Lorinc absolvoval v roku 1982 Strednú priemyselnú školu stavebnú v Rožňave a v roku 1986 Vysokú vojenskú technickú školu v Liptovskom Mikuláši. Svoju vojenskú kariéru začal v roku 1986 ako veliteľ kontrolnej meracej stanice, 71. plrb v Chyňave. V tomto útvare pracoval v rôznych funkciách až do roku 1993. V tom roku sa stal náčelníkom technického laboratória S-300 v 185. plrp. v Liptovskom Hrádku. V roku 1994 sa stal zástupcom veliteľa plrsk S-300 PMU, 36. protilietadlovej raketovej brigády v Nitre, krátko bol aj jej spravodajským náčelníkom. V rokoch 1996 až 2003 bol veliteľom protilietadlovej raketovej skupiny S-300 PMU v tejto brigáde, v rokoch 2003 až 2004 náčelníkom jej štábu a v rokoch 2004 až 2005 zástupcom jej veliteľa. Od roku 2006 pracoval na veliteľstve vzdušných síl vo Zvolene ako zástupca náčelníka odboru plánovania a riadenia operácii. Od roku 2010 bol zástupca náčelníka odboru výcviku, cvičení a doktrín Generálneho štábu OS SR. V rokoch 2013 až 2016 velil Protilietadlovej raketovej brigáde v Nitre.
Od roku 2016 bol zástupca veliteľa Vzdušných síl OS SR K 15. októbru 2018 bol vymenovaný do funkcie zástupcu náčelníka Generálneho štábu - náčelník štábu, nahradil gen. mjr. Miroslava Kociana.
Kurz národnej bezpečnosti absolvoval v roku 2006. Do prvej generálskej hodnosti, brigádny generál, bol navhrnutý vo funkcii zástupcu veliteľa Vzdušných síl 22. augusta 2016 vládou a vymenovaný bol prezidentom Andrejom Kiskom 8. septembra 2016. Stal sa 18. generálom vymenovaným v Ozbrojených silách SR.
28. mája 2019 ho prezident Andrej Kiska povýšil do hodnosti generálmajor.

</doc>
<doc id="617284" title="Billy Barman" url="https://sk.wikipedia.org/wiki?curid=617284">
Billy Barman

Billy Barman je slovenská alternatívna rocková kapela pochádzajúca z Bratislavy. Vznikla v roku 2008 okolo Juraja Podmanického a Jozefa Vrábla. Skupina je rekordérom v počte ocenení Radio_Head Awards od Rádia_FM, kedy postupne získala 7 cien vo viacerých kategóriách, počnúc nováčikom a zároveň koncertnou kapelou roka 2009 až k oceneniam skladieb roka 2015, resp. 2019, ktorými sa stali piesne „Mladým chýba vojna“ a „Doba doba“.
História.
V roku 2020 skupina vydala svoj štvrtý klasický štúdiový album, titulovaný "Zlatý vek". S ním je spojené aj rovnomenné turné, ktoré mal Billy Barman absolvovať na jar roku 2020. V marci 2020 bola skupina pre pandémiu koronavírusu nútená turné presunúť na október 2020, ktorú museli neskôr kvôli stále prebiehajúcej pandémii presunúť na jar 2021.
Ocenenia.
Ocenenia Radio_Head Awards:

</doc>
<doc id="617312" title="Quizlet" url="https://sk.wikipedia.org/wiki?curid=617312">
Quizlet

Quizlet je interaktívna vzdelávacia online platforma, ktorá pomáha učiteľom a študentom vytvárať, ukladať a študovať akýkoľvek obsah vo forme dvojstranných kartičiek a automaticky generovaných hier.
Založil ju v roku 2005 Andrew Sutherland ako pomôcku pri štúdiu francúzskej slovnej zásoby na strednej škole. Preto je vhodný pre štúdium cudzích jazykov, ale aj pre štúdium ostatných predmetov, kde je potrebné poznať napríklad termín a jeho definíciu. V máji 2015 obsahoval viac ako 84 000 000 študijných setov. Podľa serveru Quantcast bol v máji 2015 v USA Ouizlet 62. najnavštevovanejšou webovou stránkou a mal globálne 28,6 mil. unikátnych návštevníkov mesačne. V základnej verzií je zadarmo vrátane aplikácie pre iOS a Android.
Tvorba študijného setu.
Tvorba nového setu vyžaduje vloženie názvu, prípadne popisu setov, nastavenie jazyka jednotlivých strán a vloženie obsahu. V základnej free verzii je možné pridať automatickú slovníkovú definíciu, preklad termínov a obrázok z databázy Flickr..
V platenej verzií je možné nahrať aj vlastný obrázok a audio. Pre tvorbu setov je potrebné vytvoriť minimálne dve kartičky. Pri každom sete, je možné nadstaviť súkromie – kto môže kartičky vidieť a kto editovať. Systém automaticky priradí zvukovú podobu termínov či definície.

</doc>
<doc id="617345" title="Radoslav Rochallyi" url="https://sk.wikipedia.org/wiki?curid=617345">
Radoslav Rochallyi

PhDr. Radoslav Rochallyi, MBA, Ph.D. (* 1. máj 1980, Bardejov) je slovenský prozaik, filozof, básnik a bývalý vysokoškolský pedagóg.
Životopis.
Narodený v roku 1980 v Bardejove. Základné vzdelanie nadobudol v Bardejove. Po maturite študoval filozofiu na Filozofickej fakulte Prešovskej Univerzity v Prešove. Po štúdiách pracoval ako asistent na Pedagogickej fakulte Prešovskej Univerzity v Prešove. V rokoch 2005 – 2009 študoval a ukončil postgraduálne štúdium. V rokoch 2000 až 2004 bol zástupcom študentov v Študentskej rade vysokých škôl (ŠRVŠ). V rokoch 2012 až 2014 študoval a ukončil MBA štúdium na London International Graduate School. 
Je členom najväčšej slovenskej spisovateľskej organizácie Spolok slovenských spisovateľov (so sídlom v Bratislave). Do oblasti jeho tvorby patrí najmä poézia. Autor žil do roku 2019 v Břeclavi a má štyri deti. 
Je členom združenia Mensa.
Tvorba.
Písal už ako desať ročný. Publikoval v Dotykoch a debutoval zbierkou "Panoptikum: haikai no renga" v roku 2004 ako dvadsaťštyri ročný. Zbierka "Panoptikum: haikai no renga" je napísaná japonskou formou Haiku. Ďalšiu knihu publikoval po desiatich rokoch v roku 2014.
Jeho tretia zbierka "Golden Divine" 2015, ktorá vyšla vo vydavateľstve Tribun bola preložená do anglického jazyka. Rochallyi používa experimentálnu básnicku formu zlatého rezu. Dodržiava prísnu štruktúru založenú na zlatom čísle 1.618033 v slabikách. Typicky reprezentované formou šiestich riadkov, 1/6/1/8 / (0) / 3/3 - s toľkými slovami alebo slabikami na riadok, ktoré zodpovedajú zlatému číslu. Jediným obmedzením poézie, podľa zlatého čísla, je počet slov alebo slabík sledovaných postupnosťou číslic 1.618033. Grécke písmeno phi predstavuje zlatý pomer. Vnímanie Radoslava Rochallyiho nie je hravé, je vážne, priame a sústredené. V "Golden Divine", dosahuje svoj vrchol experimentovania s formami poézie ako celku. V tejto zbierke sa snažil spojiť poéziu s číslom Fi (φ)=1,618034 v negrafickej, resp. numerickej forme.
Podľa J. Baláža je poézia Radoslava Rochallyi charakteristická využívaním voľného verša, čo dáva autorovi potrebnú slobodu a priamosť, aby si tak ponechal špecifickú povahu výpovede bez príkras.
V roku 2018 získal druhé a tretie miesto v celoslovenskej súťaži Cena čitateľa 2018 Spolku slovenských spisovateľov za básnickú zbierku "Panoptikum" a za prozaickú knihu "List pre syna".
V roku 2019 vydalo Vydavateľstvo Spolku slovenských spisovateľov jeho filozofickú novelu "Mythra Invictus" s podtitulom "O údele človeka", ktorá získala pozitívnu recepciu. a 
Rochallyi má blízky vzťah k matematike. Vo filozofickej eseji "Mythra Invictus" napísal: „Matematika vyžaduje aktívny princíp v matematickom porozumení svetu, v ktorom môžeme pristupovať k dokonalosti“., V zbierke "DNA: Leinwänden der Poesie" používa matematické rovnice na vyjadrenie svojej tvorby. Okrem jeho knihy bola jeho matematická poézia vydaná v antológiách.,
, a časopisoch , , 
Logicko-filozofickú analýzu morálky a moci ESSE označil ako jeho poslednú knihu.

</doc>
<doc id="617477" title="Železničná stanica Liptovský Mikuláš" url="https://sk.wikipedia.org/wiki?curid=617477">
Železničná stanica Liptovský Mikuláš

Železničná stanica Liptovský Mikuláš je železničná stanica v Liptovskom Mikuláši. Leží na trati Žilina – Košice. Je elektrifikovaná jednosmernou sústavou 3 kV.
Na stanici sa nachádza zákaznícke centrum ZSSK. V stanici je ďalej k dispozícii osobná pokladňa ZSSK s Komplexným vybavením cestujúcich a úschovňa batožín.
V rámci modernizácie má stanica byť premiestnená k areálu vodného slalomu. Prekládka železnice v rámci mesta vrátane novej stanice by mala stáť 600 miliónov eur. Podľa správ z roku 2017 bol projekt preložky presunutý medzi rezervné projekty ŽSR.

</doc>
<doc id="617479" title="Martin Hengel" url="https://sk.wikipedia.org/wiki?curid=617479">
Martin Hengel

Martin Hengel (* 14. december 1926, Reutlingen, Nemecko - † 2. júl 2009, Tübingen) bol nemecký protestantský teológ.
Životopis.
Hengel študoval v rokoch 1947 až 1951 protestantskú teológiu na "Eberhard Karls Universität" v Tübingene a "Ruprecht-Karls-Universität" v Heidelbergu. 
V roku 1959 obhájil na univerzite v Tübingene doktorát z protestantskej teológie, v roku 1967 sa na tejto univerzite aj úspešne habilitoval.
V roku 1968 sa stal profesorom teológie na "Friedrich-Alexander-Universität" v Erlangene.
Od roku 1972 až do svojej emeritácie v roku 1992 bol profesorom Nového zákona a antického židovstva na "Eberhard Karls Universität" v Tübingene a zároveň riaditeľom Inštitútu pre štúdium antického židovstva a helenistických náboženských dejín ("Institut für antikes Judentum und hellenistische Religionsgeschichte").
Viaceré významné univerzity mu ako prejav uznania udelili čestné doktoráty, za všetky možno spomenúť napríklad "Uppsala universitet", "Université de Strasbourg", "University of St Andrews", "Durham University", "University of Cambridge" alebo "University of Dublin". Od roku 1978 bol členom Heidelberskej akadémie vied ("Heidelberger Akademie der Wissenschaften").
Martin Hengel zomrel 2. júla 2009, pochovaný bol na tübingenskom cintoríne "Tübinger Bergfriedhof".
Teológia.
Hengel bol odborníkom na judaizmus novozákonného obdobia, zvlášť sa venoval vplyvu helenizmu na vtedajšie palestínske židovstvo. Vo svojich štúdiách preukázal, že židovstvo a helenizmus sa v konečnom dôsledku ovplyvnili navzájom a komplexným spôsobom. Korigoval tak niektoré tézy Nábožensko-dejinnej školy, ako aj tvrdenia Rudolfa Bultmanna.
Ako uznávaný vedec si Martin Hengel neskôr dovolil vysloviť aj určitú kritiku niektorých tendencií v súčasnom výskume novozákonných textov. Skepticky vnímal predovšetkým neprimerane veľkú a výhradnú koncentráciu na rozsahom relatívne malý Nový zákon ako taký:"„(Hyper)špecializácia na 680-stranovú zbierku spisov nám neprospieva, pretože sa iba naďalej vytvárajú labyrinty najrôznejších hypotéz, v ktorých sa je už len ťažko vyznať.“"Hengel bol zástancom názoru, že nadpisy evanjelií sú pôvodné a skutočne odkazujú na mená ich autorov (Marka, Matúša, Lukáša a Jána). Hypotéza o akomsi dodatočnom priradení autorských mien je neudržateľná a podľa všetkého aj nehistorická. Ak totiž nie sú názvy autentické, tak je potom len ťažko možné vysvetliť úplnú zhodu v používaní práve týchto názvov v najstarších rukopisoch.
Hengel spochybňoval aj existenciu tzv. zbierky lógií Q. Ba dokonca, neváhal tvrdiť, že hypotéza akéhosi „prameňa lógií Q sa stala moderným, pseudovedeckým mýtom“. Čo sa týka otázky vzniku synoptických evanjelií, Hengel predpokladal, že Matúš pri zostavovaní svojho evanjelia prihliadal k Lukášovmu textu. Avšak, „len čisto literárny model vzájomnej závislosti textov synoptických evanjelií“ nedokáže „uspokojivo zodpovedať synoptickú otázku“. Hengel odmietal aj rozšírenú tézu, že existoval akýsi predveľkonočný, „nemesiášsky“ Ježiš. Kriticky sa pozeral aj na prílišné preceňovanie apokryfného Tomášovho evanjelia.
Hengel zastával neskoršie datovanie vzniku evanjelií, Markovo evanjelium vzniklo podľa neho medzi rokmi 69 – 70, evanjelium podľa Lukáša medzi rokmi 75 až 80, Matúš svoje evanjelium napísal medzi rokmi 90 až 100 a napokon Ján v rokoch 100 až 105 po Kr.
Žiaci.
K Hengelovým žiakom o. i. patrili aj: Jörg Frey (* 1962), profesor Nového zákona na "Universität Zürich", Ulrich Heckel (* 1958), profesor Nového zákona na "Eberhard Karls Universität Tübingen", Ulrike Mittmann (* 1961), profesorka Nového zákona a antických náboženských dejín "Universität Osnabrück", Reinhard Feldmeier (* 1952), profesor Nového zákona na "Georg-August-Universität Göttingen", Rainer Riesner (* 1950), profesor Nového zákona v "Inštitúte evanjelickej teológie" na "Technische Universität Dortmund" a Friedrich Avemarie (1960 – 2012), niekdajší profesor Nového zákona na "Philipps-Universität Marburg".

</doc>
<doc id="617486" title="Róbert Ondrejcsák" url="https://sk.wikipedia.org/wiki?curid=617486">
Róbert Ondrejcsák

PhDr. Róbert Ondrejcsák PhD. (* 23. máj 1977) je slovenský diplomat, analytik a politik. V rokoch 20102012 a 20162020 pôsobil ako štátny tajomník Ministerstva obrany SR. Od januára 2021 je veľvyslanec Slovenska v Spojenom kráľovstve.
Životopis.
Vzdelanie a analytická kariéra.
Ondrejcsák pochádza z Rimavskej Soboty. Vyštudoval politológiu, históriu a filozofiu. V roku 2001 pracoval v Slovenskom centre strategických štúdií. Od roku 2002 bol analytikom oddelenia NATO Ministerstva obrany SR. V rokoch 2003 a 2004 bol poradca podpredsedu Národnej rady SR pre zahraničnú a bezpečnostnú politiku. V rokoch 2004 až 2005 bol riaditeľom Inštitútu bezpečnostných a obranných štúdií Ministerstva obrany SR. Funkciu zástupcu veľvyslanca Slovenska v Maďarsku vykonával v rokoch 2005 až 2007. V rokoch 2007 až 2010 bol riaditeľom Centra pre európske a severoatlantické vzťahy. Túto fuknciu vykonával opäť v rokoch 2012 až 2016. V roku 2016 viedol Inštitút strategických politík.
Doktorandské štúdium na Fakulte politických vied a medzinárodných vzťahov Univerzity Mateja Bela v Banskej Bystrici v odbore Medzinárodné vzťahy absolvoval v roku 2009. Je autorom niekoľkých publikácií vydaných Centre for European and North Atlantic Affairs.
Politické pôsobenie (20122020).
Ondrejcsák bol štátnym tajomníkom Ministerstva obrany SR prvýkrát počas vlády Ivety Radičovej v období 2010 až 2012. Prvýkrát bol štátnym tajomníkom ako nepolitický nominant. Po odvolaní Ľubomíra Galka v novembri 2011 bol poverený vedením rezortu obrany. Odvolaný bol k 21. marcu 2012.
Nie je členom strany MOST – HÍD, ale pomohol vypracovať jej program a vízie.
Vo funkcii štátneho tajomníka bol opäť od 15. septembra 2016 v tretej vláde Roberta Fica a vo vláde Petra Pellegriniho. Ondrejcsák v septembri 2017 kritizoval ministra Petra Gajdoša (SNS) za odďaľovanie výmeny stíhačiek MiG 29. Vo februári 2018 kritizoval ministra za nepovolenie zahraničného školenia v Nemecku pre Ondrejcsákového podriadeného. Na otázku, či neoľutoval prijatie funkcie odpovedal: "„Mení sa to každým dňom. Stalo sa niekoľkokrát, že som rozmýšľal, či ostať. V konečnom dôsledku však vždy zvíťazí postoj, že kým človek vidí priestor na realizáciu kľúčových myšlienok, dovtedy sa to oplatí. Navyše si myslím, že sa nachádzame na historickej križovatke, keď treba brániť či presadzovať euroatlantické ukotvenie Slovenska, tak nechcem zutekať z boja.“" 
V máji 2018 strana SNS žiadala od svojho koaličného partnera odvolanie Ondrejcsáka z funkcie. Podpredseda SNS Anton Hrnko o Ondrejcsákovi napísal "„Pravdou je, že nemá elementárne znalosti.“" Ondrejcsáka vyzval, aby zverejnil "„priame aj nepriame príjmy za prednášky a publikačnú činnosť od zbrojárskych lobistov“". Ondrejcsák v minulosti kritizoval SNS, že ako štátny tajomník nemá dostatočné informácie o nákupoch v rezorte.
Diplomatické pôsobenie (od 2020).
V októbri 2020 minister zahraničných vecí Ivan Korčok oznámil, že Róbert Ondrejcsák sa stane novým veľvyslancom Slovenska v Spojenom kráľovstve. 19. novembra 2020 mu prezidentka Zuzana Čaputová odovzdala poverovacie listiny. Funkciu prebral v januári 2021.

</doc>
<doc id="617498" title="Deň matiek" url="https://sk.wikipedia.org/wiki?curid=617498">
Deň matiek

Deň matiek je deň, kedy sa vzdáva úcta matkám a materstvu. Je oslavovaný v rôzne dni na mnohých miestach po celom svete, vychádza z rôznych tradícií, napr. vo Veľkej Británii (štvrtá pôstna nedeľa), inak v arabských krajinách (21. marec) a mnoho ďalších. Na Slovensku sa deň matiek oslavuje druhú májovú nedeľu. V tento deň dávajú deti svojím mamám dary, často vlastnoručne vyrobené. Podobné sviatky po celom svete existovali dávno v histórii, napríklad v starovekom Grécku sa oslavoval sviatok plodnosti a matiek, spojený s uctievaním pohanskej bohyne Rhey = Kybelé, matky bohov.
Myšlienka medzinárodných a pravidelných osláv tohto sviatku vznikla v roku 1907 na počesť Anny Reeves Jarvisovej, ktorá bojovala za práva matiek. Prvýkrát bol verejne slávený o rok neskôr. V roku 1914 vyhlásil vtedajší americký prezident Woodrow Wilson prvú oficiálnu oslavu Dňa matiek ako celonárodného sviatku, konajúci sa druhú májovú nedeľu.
Tento deň dopĺňa Deň otcov, ktorý oslavuje otca a slávi sa vždy v tretiu júnovú nedeľu.
História.
V 16. storočí sa v Anglicku slávil sviatok matiek pod názvom Materská nedeľa (alebo Nedeľa matiek) a pripadal na pôstne obdobie pred Veľkou nocou. Mnoho chudobných ľudí vtedy slúžilo v bohatých domácnostiach ďaleko od domova a nemohlo tráviť čas so svojimi matkami. Preto služobníci dostávali na tento deň voľno, aby sa mohli vrátiť domov alebo navštíviť kostol vo svojom rodnom meste, kde žili ich matky a ďalší príbuzní.

</doc>
<doc id="617573" title="Orgován" url="https://sk.wikipedia.org/wiki?curid=617573">
Orgován

Orgován (nárečovo: "máj"; lat. "Syringa") je rod z čeľade olivovité ("Oleaceae"). Zástupcovia tohto rodu patria medzi najčastejšie vysádzané kvitnúce okrasné dreviny.
Charakteristika.
Orgovány sú opadavé (zriedkavo vždyzelené) kry či stromčeky. Väčšinou rastú rýchlo, a to do výšky až 7 m. Kmeň je obyčajne svetlosivý, pokrútený (s odlupujúcou sa kôrou vo vyššom veku). Kvety sú rôznej farby (napr. biele, ružové, purpurové), rôznej vône, nahé, zrastenolupienkové a drobné, majú dlhú rúrku a sú v metlinách vyrastajúcich na bokoch výhonkov z predchádzajúceho roka. Listy sú zelené, protistojné, končisté, celookrajové, zašpicatené či okrúhle (u orgovánu peristolistého sú listy výnimočne perovito zložené). Plod je tobolka. Obdobie kvitnutia je hlavne v apríli až júni. Znášajú dobre ľahké aj ťažšie pôdy, niektoré záhradné kultivary sú však náročné na živiny. Druh orgován obyčajný rastie aj v tieni, ostatné druhy znášajú polotieň, ale vyhovuje im výslnie.
Systematika.
Rod zahŕňa asi 30 druhov (mnohí autori však uvádzajú nižší počet druhov). Sú to napr. tieto:
Zo všetkých druhov orgovánu rastú v Európe ako pôvodné len dva druhy - orgován obyčajný v juhovýchodnej Európe a orgován Jósikovej vo Východných Karpatoch.

</doc>
<doc id="617708" title="Mestské opevnenia (Bratislava)" url="https://sk.wikipedia.org/wiki?curid=617708">
Mestské opevnenia (Bratislava)

Bratislavské mestské opevnenie obyčajne označuje stredoveké mestské hradby, z ktorých sa dodnes zachovala jedna brána. Bratislavský hrad bol tiež značne opevnený. Ďalšie systémy opevnenia boli postavené počas nasledovných storočí, vrátane delostreleckého opevnenia z prvej svetovej vojny a kryty, systém bunkrov a opevnení postavených počas prvej Československej republiky medzi dvoma svetovými vojnami, lietadlové útočiská, opevnenia postavené nacistickým Nemeckom počas druhej svetovej vojny a nakoniec obrana mesta počas studenej vojny vrátane systému 8602 náletových a jadrových krytov schopných pojať 760 000 ľudí, čo je omnoho viac, ako počet obyvateľov. Vrcholom obrany počas komunistickej éry bola vojenská raketová základňa na Devínskej Kobyle, čo je najvyšší bod v meste.
Vonkajšie mestské opevnenia mali 5 brán: Kozia brána, Brána na Suchom mýte, Schöndorfská brána, Špitálska brána a Dunajská brána.

</doc>
<doc id="617760" title="Eren Keskin" url="https://sk.wikipedia.org/wiki?curid=617760">
Eren Keskin

Eren Keskin (* 24. máj 1959, Bursa, Turecko) je turecko-kurdská právnička a aktivistka za ľudské práva.
Život.
Angažmán za ľudské práva.
Advokátka pôsobiaca v Istanbule je kritičkou tureckého štátu a jeho právneho systému. Zasadzuje sa za dodržiavanie ľudských práv, predovšetkým voči kurdskému obyvateľstvu a ženám. Od roku 1986 je členkou Tureckej asociácie za ľudské práva IHD a v súčasnosti je vedúcou sekcie tohto združenia v Istanbule. V roku 1997 založila, taktiež v Istanbule, projekt právnej pomoci „Právna pomoc pre ženy znásilňované alebo inak sexuálne zneužívané štátnymi bezpečnostnými silami“. V ňom chcela poukázať na prípady sexuálneho zneužívania tureckých žien v miestnych väzniciach. Dôsledkom jej angažmánu je dočasný zákaz výkonu povolania a niekoľko hrozieb smrti, vrátane hrozby od ultranacionalistickej militantnej skupiny Turecká skupina pomsty. Zároveň proti nej prebiehalo 87 trestných konaní.
Trest.
V septembri 1994 bola tureckým súdom odsúdená na dva roky väzenia, pretože v liste adresovanom belgickému parlamentu kritizovala mlčanie medzinárodnej verejnosti voči porušovaniu ľudských práv Kurdov, pričom v liste použila pojem „Kurdistan“. V roku 2002 počas panelovej diskusie v Kolíne obvinila tureckú armádu zo sexuálneho zneužívania žien počas boja proti Strane kurdských pracujúcich PKK. Následne bola v roku 2006 na základe článku 301 tureckého trestného zákona odsúdená na 10 mesiacov väzby. Podľa tohto článku sa trestá „Urážka tureckej identity, republiky a inštitúcií a orgánov štátu“.
Dňa 20. marca 2008 bola znovu odsúdená na šesť mesiacov väzenia. Údajne sa v roku 2006 v rozhovore s berlínskym denníkom Der "Tagesspiegel" znevažujúco vyjadrila o tureckej armáde ako o „zločineckej organizácii“. V rozhovore tvrdila, že útok na člena tureckej štátnej rady v roku 2006, na rozdiel od verejnej mienky, nie je dielom Islamistu, ale dielom Organizácie špeciálneho boja (Hlboký štát), ktorá údajne podlieha náčelníkovi hlavného štábu, ktorého cieľom bolo touto aktivitou posilniť svoje postavenie. 
Sudcovia sa vo svojom rozhodnutí opäť odvolali na článok 301. Keskin sa odvolala. Až do rozhodnutia odvolacieho súdu zostane Keskin na slobode.[9] Navyše bola kvôli vyhláseniam v denníku Der Tagesspiegel proti nej podaná aj disciplinárna žaloba. Hrozí jej dočasné alebo trvalé odňatie právnickej licencie. Nemeckí politici ako Ruprecht Polenz, Claudia Roth a Hans-Gert Pöttering verdikt skritizovali.
Na základe výpovede Eren Keskin z februára 2017 otvorilo proti nej turecké súdnictvo viac ako 140 trestných konaní. 
Eren Keskin vstúpila začiatkom januára 2010 spolu s 34 ďalšími intelektuálmi a umelcami do Strany za mier a demokraciu (Barış ve Demokrasi Partisi). Stalo sa tak na znak protestu proti politike vlády voči tejto strane.

</doc>
<doc id="617794" title="Jan Krzeptowski–Sabała" url="https://sk.wikipedia.org/wiki?curid=617794">
Jan Krzeptowski–Sabała

Jan Krzeptowski–Sabała alebo Sabalik, pôvodným menom Jan Krzeptowski (*26. január 1809 Kościelisko, † 8. január 1894 Zakopané) bol poľský goral, horský vodca, hudobník, poľovník, ľudový rozprávač a spevák.
Prídomky "Sabała", "Sablik", "Faktor", "Kozica" a "Koziar" umožňovali orientovať sa v mnohých afinitách goralských rodín, ktoré mali rovnaké priezviská (v niektorých rodinách sú podnes). Priezvisko Krzeptowski je novo získané. Predtým sa Ján a jeho bratia volali Gąsienica.
Zo života.
V mladosti bol pytliakom, pravdepodobne aj zbojníkom. Po potlačení Chochołovského povstania 21. februára 1846 (ozbrojené povstanie goralov z Chochołówa, Cicheho, Dzianisza a Witówa proti rakúskym úradom, známe v histórii pod názvom "Povstanie pod Tatrami"), na ktorom sa zúčastnil, bol krátko väznený rakúskymi úradmi. Keď zanechal pytliactvo živil sa ako ľudový rozprávač a muzikant. Miestni gorali, najmä tí bohatší, ho považovali za čudáka, ale iní, najmä vzdelanejší ľudia, v ňom videli symbol gorala. Na vysokohorských túrach často sprevádzal Tytusa Chałubińského a Stanisława Witkiewicza. Witkiewicz ho nazval „Tatranským Homérom“. Bol krstným otcom jeho syna Stanisława Ignaca. Spevom a rozprávaním povestí zabával mnohých významných hostí doktora Chałubińskiego, dokonca účinkoval aj v jednom divadelnom predstavení.
Zomrel v roku 1894 vo vile „Zacisze”. Jej majiteľkou bola Wanda Lilpopowa, ktorá sa v posledných rokoch jeho života o neho starala. Pochovaný je na Cmentarzu Zasłużonych na Pęksowym Brzyzku v Zakopanom.
Hudba.
"Sabałowe nuty" (Sabałowe nôty), ako volajú jeho piesne, ktoré hrával na goralských husliach „zlobcokoch“, goralské hudobné skupiny hrajú podnes. Sabała málokedy hrával v kapele alebo do tanca, jeho hudba skôr bola prejavom jeho neobyčajnej osobnosti. Jeho melódiami sa inšpirovali mnohí poľskí hudobní skladatelia ako napríklad: Ignacy Jan Paderewski, Karol Szymanowski, Stanisław Mierczyński, Adolf Chybiński, Jan Kleczyński.

</doc>
<doc id="617814" title="Biskupické rameno" url="https://sk.wikipedia.org/wiki?curid=617814">
Biskupické rameno

Biskupické rameno je 30-hektárová vodná plocha odstaveného ramena pod Slovnaftom. Je približne 4 km dlhé a 20 m široké, v strede s plytčinou. Okolo sa rozprestierajú Biskupické luhy, ktoré sú európsky významným územím. 
K histórii ramena patrí, že bolo pôvodne súčasťou Dunaja (jeho hlavným tokom) a obklopovalo Ostrov Kopáč. Dnes je rameno odrezané, vody nekomunikujú s Dunajom, vodu doň prečerpávajú z 1,6 km dlhého kanála, napojeného na kanál chladiarenských vôd Slovnaftu, ktorý bol vybudovaný vďaka projektu Asociácie ochrany prírody a priemyslu (APOP) v roku 1998. Takéto dotovanie vodou z kanála technologickej vody pre SLOVNAFT, a.s. však bolo za rok 2017 v priemernom prietoku 7,3 l.s-1, čo v princípe nestačí ani na náhradu výparu z vodnej hladiny Biskupického ramena.
V súčasnosti (2018) je v štádiu výstavby nápustný objekt umiestnený v telese ľavostrannej ochrannej hrádze Dunaja, ktorým môže byť privedená voda z ukľudňovacieho bazéna v záplavovom území až do prietoku 7000 l.s-1. Uvedená dotácia bude regulovaná tak, aby bolo možné cez Biskupické rameno ďalej dotovať sústavu Hornožitnoostrovných ramien až po Hamuliakovo. Od tohto opatrenia sa očakáva výrazné oživenie Biskupického ramena, ako aj celého priľahlého územia. Lužné lesy a ich obyvatelia tak opäť získajú životodarnú vodu. 
Vyskytuje sa tu chránená rastlina truskavec obyčajný ("Hippuris vulgaris"), závitnicovka (Spirogyra), spirodelka mnohokoreňová ("Spirodela polyrhiza") a žaburinka menšia ("Lemna minor").
Nachádzajú sa tu rožkatce (rožkatec ponorený – "Ceratophyllum demersum" a chránený rožkatec pohrúžený – "Ceratophyllum submersum") a močiarka okrúhla ("Batrachium circinatum"). 
Rastú tu stolístky (stolístok klasnatý – "Myriophyllum spicatum" a stolístok praslenatý – "Myriophyllum verticillatum", ktorý je chránený a červenavce (červenavec prerastenolistý – "Potamogeton perfoliatus", červenavec kučeravý – "Potamogeton crispus"). Rastie tu aj vodomor kanadský ("Elodea canadensis"), čo je invázna rastllina zo Severnej Ameriky

</doc>
<doc id="617827" title="Stredoslovenská televízia" url="https://sk.wikipedia.org/wiki?curid=617827">
Stredoslovenská televízia

Stredoslovenská televízia bola slovenská televízia vysielajúca z Banskej Bystrice. Zameriavala sa na región stredného Slovenska. Televízia oficiálne začala vysielať 15. septembra 2017. Vysielala 24 hodín denne so zameraním sa na divákov zo stredoslovenského regiónu. Licenciu na vysielanie Stredoslovenskej televízie udelila Rada pre vysielanie a retransmisiu rovnomennej banskobystrickej spoločnosti Stredoslovenská televízia, s.r.o. Vysielanie bolo ukončené v apríli 2021 z finančných dôvodov.
Programová štruktúra.
Nepretržité 24-hodinové vysielanie Stredoslovenskej televízie tvorili vlastné formáty. Obsiahnuté bolo spravodajstvo, publicistika, dokument, zábavné a diskusné relácie. Program bol tvorený na týždennej báze.
Adresa.
Stredoslovenská televízia&lt;br&gt;
Nad plážou 17&lt;br&gt;
974 01, Banská Bystrica

</doc>
<doc id="617886" title="Horst Schimanski" url="https://sk.wikipedia.org/wiki?curid=617886">
Horst Schimanski

Horst Schimanski je fiktívna postava z kriminálneho seriálu nemeckej televízie ARD Miesto činu (v orig. Tatort), ktorý bol vysielaný od 28. júna 1981 v celkovo 29 dieloch (vrátane dvoch filmov ). Schimanski je komisárom kriminálnej polície v nemeckom Duisburgu. Postavu stvárnil herec Götz George (1938-2016). Po prestávke v rokoch 1991 až 1997 sa táto postava objavuje opäť v seriáli "Schimanski". Hlavným partnerom Schimanského je komisár Christian Thanner stvárnený hercom Eberhardom Feikem (1943-1994). Ich kolegom vo viacerých epizódach je Hänschen, ktorého stvárnil Chiem van Houweninge.

</doc>
<doc id="617914" title="Vojenská akadémia v Brne" url="https://sk.wikipedia.org/wiki?curid=617914">
Vojenská akadémia v Brne

Vojenská akadémia v Brne (VA) bola pôvodne vojenská vysoká škola technického smeru v Brne, existujúca v období rokov 1951 – 2004. Zanikla s ostatnými českými vojenskými vysokými školami zlúčením do Univerzity obrany.
História.
Brnianska Vojenská akadémia bola založená 15. augusta 1951 rozkazom prezidenta Československej republiky Klementa Gottwalda pod názvom Vojenská technická akadémia (VTA). Základom školy sa stali pedagógovia, budovy i materiálne vybavenie Vysokej školy technickej Dr. Eduarda Beneša v Brne (dnešné Vysoké učení technické v Brne), ktorá bola 2. októbra 1951 zrušená. V dobe založenia tvorilo VTA sedem fakúlt: delostrelecká, tanková, letecká (strojná), ženijná (stavebná), elektrotechnická, chemická a železničná. Podľa vzoru sovietskych vojenských akadémií bola v roku 1954 pomenováva po Antonínovi Zápotockom, čím získala názov Vojenská technická akadémia Antonína Zápotockého (VTA AZ). Po reorganizácií vojenských vysokých škôl v roku 1958 došlo k jej zlúčeniu s Vojenskou akadémiou Klementa Gottwalda v Prahe a názov bol zmenený na Vojenská akadémia Antonína Zápotockého (VAAZ). Po zamatovej revolúcii bolo v roku 1990 z názvu školy odstránené meno komunistického prezidenta Antonína Zápotockého. Škola zanikla v roku 2004 zlúčením s Vysokou vojenskou školou pozemného vojska vo Výškove a Vojenskou lekárskou akadémiou Jana Evangelistu Purkyně v Hradci Králové. Tak vznikla Univerzita obrany. Bývalá Vojenská akadémia sa stala základom Fakulty vojenských technológií Univerzity obrany v Brne.
Zameranie.
Akadémia poskytovala okrem vojenského technického štúdia aj vojenské veliteľské štúdium, ktoré pripravovalo dôstojníkov ČSĽA na výkon vysokých veliteľských a technických funkcií. Na VAAZ študovali aj zahraniční študenti. Na konci svojej existencie mala akadémia tieto fakulty: veliteľskú a štábnu, vojensko-technickú, letectva a protivzdušnej obrany.
Známi absolventi zo Slovenska.
Podľa slovenskej Wikipédie, Vojenskú akadémiu v Brne absolvovali
Galéria.
Informácie o štúdiu vo VA AZ
Budovy bývalej VA AZ
Absolventské insígnie

</doc>
<doc id="617958" title="Andrej Droba" url="https://sk.wikipedia.org/wiki?curid=617958">
Andrej Droba

Andrej Droba (* 22. máj 1975) je slovenský diplomat. Od januára 2020 je veľvyslanec Slovenska v Poľsku. V rokoch 20142018 pôsobil ako mimoriadny a splnomocnený veľvyslanec Slovenska v Kanade.
Diplomatické pôsobenie.
V roku 1999 absolvoval odbor Komerčné inžinierstvo na Obchodnej fakulte Ekonomickej univerzity v Bratislave.
Od roku 1998 pracuje pre Ministerstvo zahraničných vecí a európskych záležitostí. Začínal ako parlamentný tajomník. V rokoch 20012005 bol II. tajomníkom stálej misie SR pri OSN v New Yorku. Potom pracoval dva roky ako riaditeľ kancelárie štátnej tajomníčky. V rokoch 20072011 bol radcom a zástupcom veľvyslanca v USA. Od roku 2011 do roku 2012 pracoval ako vedúci oddelenia zahraničných vzťahov a protokolu Magistrátu hlavného mesta Bratislavy. V rokoch 20122014 bol riaditeľom kancelárie ministra na MZV.
Veľvyslanec v Kanade.
Do funkcie veľvyslanca Drobu vymenoval 9. septembra 2014 prezident SR Andrej Kiska. Pri prezentácii poverenia Drobu 2. októbra 2014 prijal generálny guvernér Kanady David Johnston.
Veľvyslanec v Poľsku.
Do funkcie veľvyslanca v Poľsku Drobu vymenovala 29. januára 2020 prezidentka SR Zuzana Čaputová.
Osobný život.
Je ženatý s manželkou Danielou. Jeho starší brat je politik a predseda Bratislavského samosprávneho kraja, Juraj Droba.

</doc>
<doc id="617981" title="Charles Leclerc" url="https://sk.wikipedia.org/wiki?curid=617981">
Charles Leclerc

Charles Marc Hervé Perceval Leclerc (* 16. október 1997, Monte Carlo, Monako) je monacký pilot Formuly 1, ktorý jazdí pre tím Scuderia Ferrari. V roku 2016 vyhral šampionát GP3 Series a o rok neskôr šampionát Formula 2. Svoju kariéru vo Formuli 1 začal v sezóne 2018, kedy jazdil pre tím Sauber. Bol členom Ferrari Driver Academy.
Osobný život.
Počas detstva bol Leclerc blízkym priateľom Julesa Bianchiho. Na motokárach začal jazdiť na okruhu, ktorý spravoval Bianchiho otec v Brignoles.
Leclerc má dvoch bratov, Lorenza a Arthura. Jeho otec Hervé jazdil vo Formule 3 v osemdesiatych a deväťdesiatych rokoch, no zomrel vo veku 54 rokov, štyri dni pred Charlesovým víťazstvom v hlavnom závode F2 v Baku.
Kariéra.
GP3 Series.
V decembri 2015 sa zúčastnil posezónnych testov s tímami ART Grand Prix a Arden International. Vo februári 2016 bolo potvrdené, že Leclerc bude pretekať v GP3 a o týždeň neskôr ho potvrdil tím ART. V šampionáte získal tri víťazstvá.
Formula 2.
Týždeň po víťazstve v šampionáte GP3 bolo potvrdené, že Leclerc postúpi v roku 2017 do šampionátu Formula 2 a bude jazdiť pre tím Prema Racing, spolu s ďalším pilotom GP3 Antoniom Fuocom. V debutovom hlavnom závode v Bahrajne získal pole position, no preteky dokončil na treťom mieste. Nasledujúci deň v šprinte sa tím rozhodol vykonať pit stop, čo nie je obvyklé v šprintovom závode. Po pit stope sa ocitol na štrnástom mieste, no v nasledujúcich kolách obehol 13 jazdcov, v poslednom kole sa dostal na prvú priečku a vyhral preteky.
Celkovo v šampionáte získal deväť pole position z jedenástich, z čoho bol v jednom prípade (závod v Maďarsku) diskvalifikovaný kvôli technickému priestupku. Tri závody pred koncom šampionátu mal Leclerc isté víťazstvo v šampionáte jazdcov.
Formula 1.
V marci 2016 sa Leclerc stal členom Ferrari Driver Academy a pôsobil ako vývojový jazdec pre tímy Haas a Ferrari. Počas Veľkej ceny Veľkej Británie 2016 sa zúčastnil prvého tréningu ako testovací pilot pre tím Haas. V lete 2017 usadol do monopostu Ferrari SF70H počas testovacích dní na maďarskom Hungaroringu, kde odjazdil 98 kôl a odjazdil najrýchlejší čas dňa.
Sauber (2018).
V decembri 2017 bolo oznámené, že Leclerc bude v nadchádzajúcom roku jazdiť v F1 pre tím Sauber, čím sa stal prvým Monačanom v F1 od roku 1994. Počas Veľkej ceny Azerbajdžanu 2018 sa umiestnil na šiestej priečke.
Ferrari (2019).
11. septembra 2018 tím Scuderia Ferrari oznámil, že v roku 2019 Leclerc nahradí Kimiho Räikkönena, ktorý odíde do Sauberu resp. Alfy Romeo. Zmluva s Ferrari má trvať minimálne do roku 2024. Už počas druhej Veľkej ceny v Bahrajne sa mu podarilo získať pole position s náskokom troch desatín sekundy pred tímovým kolegom Sebastianom Vettelom, viedol aj väčšinu pretekov, no kvôli technickým problémom skončil na treťom mieste. Druhú pole position získal vo VC Rakúska, kde viedol väčšinu pretekov, no v posledných kolách ho dostíhal a obehol Max Verstappen. Svoje prvé víťazstvo získal počas VC Belgicka, ktoré zopakoval aj v nasledujúcich pretekoch v Taliansku.
Pretekárske výsledky.
Formula 1.
Legenda:

</doc>
<doc id="618091" title="Jasmina Alagič" url="https://sk.wikipedia.org/wiki?curid=618091">
Jasmina Alagič

Jasmina Alagič Vrbovská (* 27. jún 1989, Stuttgart, Západné Nemecko) je slovenská modelka a moderátorka maďarsko-bosenského pôvodu.
Životopis.
Narodila sa v nemeckom meste Stuttgart. Jej otec pochádza z Bosny a Hercegoviny a matka je maďarského pôvodu. Navštevovala súkromné gymnázium, po jeho skončení študovala na vysokej škole masmédiálnu komunikáciu, tú však nedokončila.
V detstve študovala hru na saxofón, čo tiež predviedla v súťaži "Miss Slovensko 2009," kde súťažila s číslom 10.
Podieľala sa na moderovaní "Fashion TV". V roku 2018 spolu s českým moderátorom Leošom Marešom moderovala televíznu súťaž Československá Super Star. Spoločne s youtuberom Matejom Zrebným točí videá na jeho Youtube kanál. Účinkovala v štvrtej sérii show "Tvoja tvár znie povedome."
Dňa 18. mája 2019 sa vydala za speváka Rytmusa, ktorému 26. júla 2019 porodila syna.

</doc>
<doc id="618109" title="Milan Krajniak" url="https://sk.wikipedia.org/wiki?curid=618109">
Milan Krajniak

Bc. Milan Krajniak (* 30. január 1973, Bojnice) je slovenský politik, ktorý od marca 2020 s prestávkou od 17. marca 2021 do 8. apríla 2021 zastáva post ministra práce, sociálnych vecí a rodiny Slovenskej republiky najprv vo vláde Igora Matoviča a v súčasnoti vo vláde Eduarda Hegera. Od roku 2016 je poslancom Národnej rady SR a podpredsedom hnutia SME RODINA. Bol predsedom Výboru NR SR pre preskúmavanie rozhodnutí Národného bezpečnostného úradu a členom Výboru pre obranu a bezpečnosť. V roku 2019 neúspešne kandidoval na post prezidenta. Jeho prastrýko bol Ernest Otto.
Životopis.
Narodil sa 30. januára 1973 v Bojniciach. Vyrastal v Prievidzi, na sídlisku Sever. Jeho otec pracoval ako technik v elektrárni v Novákoch a mama učila na gymnáziu v Prievidzi matematiku a výpočtovú techniku. Vyštudoval politológiu na Univerzite sv. Cyrila a Metoda v Trnave.
Od roku 1994 podniká v oblasti marketingu a public relations. V rokoch 1995 až 1997 bol predsedom Občiansko-demokratickej mládeže. V rokoch 19971998 absolvoval základnú vojenskú službu u 5. pluku špeciálneho určenia – Výsadkového pluku Jozefa Gabčíka v Žiline. 21. novembra 1998 sa oženil. S manželkou Andreou majú dcéru Zuzanu (* 2003) a žijú v bratislavskom Starom Meste.
Politická kariéra.
V rokoch 2003 až 2006 bol členom prezídia Fondu národného majetku SR. V rokoch 2010 až 2012 bol poradcom ministra vnútra Daniela Lipšica (KDH), okrem iného sa venoval boju proti rómskej kriminalite. Dobrovoľne sa vzdal funkcie v januári 2012, nakoľko mal podľa spisu Gorila patriť medzi členov prezídia FNM, ktorí hlasujú podľa požiadaviek Penty.
V rokoch 2015 až 2017 bol vydavateľom internetového denníka "Konzervatívny výber".
Poslanec SME RODINA.
Od roku 2016 bol poslancom Národnej rady Slovenskej republiky a podpredsedom hnutia SME RODINA. Bol predsedom Výboru NR SR pre preskúmavanie rozhodnutí Národného bezpečnostného úradu. Bol členom Výboru pre obranu a bezpečnosť a Stálej delegácie NR SR v Parlamentnom zhromaždení NATO.
Kandidatúra na prezidenta.
Na tlačovej konferencii 31. mája 2018 ohlásil spoločne s predsedom hnutia SME RODINA Borisom Kollárom svoju kandidatúru na prezidenta SR vo voľbách v roku 2019. 11. augusta 2018 ohlásil vyzbieranie 15 000 podpisov potrebných na kandidatúru. Posledný podpis získal v Spišskej Novej Vsi.
Minister práce.
Ako minister práce, sociálnych vecí a rodiny nastúpil do svojej funkcie niekoľko týždňov po parlamentných voľbách v marci 2020, keď na Slovensku prepukla pandémia koronavírusu. Krajniakovou úlohou bolo vytvoriť a nastaviť kompenzačné schémy pre ľudí, ktorí museli kvôli pandemickým opatreniam zostať doma alebo zatvoriť svoje prevádzky. Takzvaná prvá pomoc prišla už začiatkom apríla 2020.
Krajniak začal reformu dôchodkového systému a presadil rodičovský bonus, vďaka ktorému budú môcť deti prispievať z daní či odvodov na penzie svojim rodičom. Do slovenskej ústavy sa dostal aj dôchodkový strop 40 odpracovaných rokov.
Na tlačovej konferencii strany Sme Rodina 15. marca 2021 oznámil svoju demisiu na poste ministra. Svoju demisiu označil za politické gesto a krok, ktorý má demonštrovať snahu strany Sme rodina o čo najskoršie vyriešenie koaličnej krízy z marca 2021. Toto gesto adresoval koaličným partnerov. Prezidentka Zuzana Čaputová prijala Krajniakovu demisiu 17. marca 2021 a funkciou dočasne poverila ministra dopravy Andreja Doležala. Krajniak sa vrátil do parlamentu ako poslanec 18. marca 2021. Po demisii vlády Igora Matoviča sa opäť vrátil do funkcie ministra práce vo vláde Eduarda Hegera.

</doc>
<doc id="618124" title="Kriminálka 5. C" url="https://sk.wikipedia.org/wiki?curid=618124">
Kriminálka 5. C

Kriminálka 5. C (pôvodný názov Malí veľkí detektívi, ) je historicky prvý česko-slovenský kriminálny seriál pre deti v spolupráci RTVS s Českou televiziou. Seriál, ktorý sa skladá z 13 častí, mal premiéru 1. septembra 2019 na a 15. septembra 2019 na Jednotke.
Do riešenia prípadov pašovania a nelegálneho obchodovania exotických zvierat sa pustia malí detektívi z 5. C. Skupinu malých detektívov vedie Petr Mikina, pomáha mu sesternica Eliška, brat Filip, spolužiaci Kája a Igor, ktorý sa do Zlína práve prisťahoval zo Slovenska.
Produkcia.
Kasting.
Detských protagonistov do seriálu hľadali tvorcovia na kastingoch, pre viacerých z nich ide o prvú skúsenosť pred kamerou. Prihlásilo sa okolo 500 záujemcov, z toho 200 na Slovensku. Polovica z nich prišla na kasting do Mlynskej doliny kvôli postavám slovenských dvojičiek Agáty a Beáty, ktoré sa tiež s partiou detektívov spriatelia.
Natáčanie.
Seriál sa začal natáčať 29. mája 2018 počas medzinárodného filmového festivalu v Zlíne. Rozpočet na výrobu 13 častí mal dosiahnuť 1,35 milióna €. Okrem Zlína a jeho zoologickej záhrady sa natáčalo v Brne, Pardubiciach, Prahe, Bratislave, na Devíne, Bytči, v Súľovských skalách, v Manínskej tiesňave a v Egypte. Keďže seriál je o obchodovaní so zvieratami, objavia sa v ňom tiež rôzne exotické papagáje, pavúky, motýle, varan, tiger, hady, orly, aligátor, ale i exotické rastliny, o pašovaní ktorých bude jeden z dielov seriálu. Realizáciu projektu finančne podporili Zlínsky kraj, Audiovizuálny fond a Ministerstvo kultúry Slovenskej republiky.
Seriál vznikol ako koprodukcia RTVS a České televize. Literárnu predlohu k seriálu napísal filmový historik, publicista a scenárista Pavel Taussig, ktorý autorsky stojí aj za oscarovým filmom Kolja. Režisérom seriálu je Juraj Nvota, tri epizódy zrežírovala Tereza Nvotová.

</doc>
<doc id="618227" title="Havajčan trávový" url="https://sk.wikipedia.org/wiki?curid=618227">
Havajčan trávový

Havajčan trávový ("Himatione fraithii" alebo "Drepanis fraithii") je vyhynutý druh vtáka, ktorý patrí do rodu "Himatione" (alebo rodu "Drepanis"). Vyskytoval sa na ostrove Laysan.
Taxonómia.
Havajčan trávový sa radí do čeľade pinkovité ("Fringillidae") a rodu "Himatione" (alebo rodu "Drepanis"). Je to monotypický taxón, nemá teda poddruhy. Prvýkrát ho opísal Lionel Walter Rothschild roku 1892 v "Annals and Magazine of Natural History". Exempláre tohto havajčana získal o rok skôr od Henryho Palmera, ktorý pracoval v jeho službách ako zberateľ vtákov. Rothschild vtákovi prisúdil pôvodné vedecké meno "Himatione freethii" (na počesť kapitána Freetha, ktorý na ostrove ťažil guáno). Istý čas bol tento vták vedený ako poddruh havajčana karmínového ("Himatione sanguinea"), ale vzhľadom na odlišnosti v stavbe tela i správaní bol povýšený na samostatný druh.
Opis.
Havajčan trávový bol sfarbený predovšetkým odtieňmi oranžovo šarlátovej, ktoré sa vyvinuli na prsiach, chrbte aj hlave, len spodok brucha bol zafarbený bielou alebo sivou farbou a krídla s chvostom sa potom už vyvinuli úplne tmavé. Rovnaké sfarbenie dosahovali aj končatiny. Mladé vtáky mali farbu prevažne hnedú. Od havajčana karmínového sa havajčan trávový líšil inak tvarovaným zobákom, ktorý bol navyše kratší. 
Havajčan trávový meral asi 13 cm.
Biológia.
Havajčan trávový žil iba na ostrove Laysan, ktorý tvorí súčasť Havajských ostrovov. Je vzdialený asi 1 500 km severozápadne od Honolulu. Má rozlohu 1,6 × 2,4 km, nadmorská výška je len 7,5 metrov. Uprostred ostrova sa nachádza lagúna a vo vegetácii okolo nej žilo najväčšie množstvo týchto havajčanov. Obývali ale celý ostrov. Živili sa nektárom z niektorých kvitnúcich rastlín ("Sesuvium portulacastrum", "Portulaca molokiniensis"), ale aj bezstavovcami. Okrem toho často vyhľadávali vodu. Hniezdo si tento druh staval vo vegetácii z tráv a koreňov. Bolo hlboké asi 4,2 cm a široké takmer 7 cm. Samička doň nakládla 1 až 5 vajec. V roku 1902 sa vajíčka našli v hniezdach od polovice mája. V čase rozmnožovania tento vták spieval.
Vyhynutie.
Už Rothschild uvádzal, že havajčan trávový bol najvzácnejším vtákom ostrova. V 90. rokoch 19. storočia sa sem vydala spoločnosť na ťažbu guána a časom všetko predala Maxovi Schlemmerovi, ktorý túto akciu viedol. Ten bol prezývaný „kráľ Laysanu“. Na ostrov vysadil na začiatku 20. storočia nepôvodné králiky, ktorí mali slúžiť ako zdroj mäsa. Králiky sa však na ostrove rozmnožili a takmer zničili pôvodnú vegetáciu. V roku 1911 prežívalo asi 300 havajčanov; o 12 rokov neskôr už ale iba tri. Tieto zvyšné vtáky potom zahubila piesočná búrka. Ešte niekoľko dní predtým sa podarilo členom expedície USS Tanager zachytiť na film spievajúceho samca.

</doc>
<doc id="618293" title="Ostrá (vrch v Západných Tatrách)" url="https://sk.wikipedia.org/wiki?curid=618293">
Ostrá (vrch v Západných Tatrách)

Ostrá (, ) je vrch v Západných Tatrách na Slovensku.
Polohopis.
Nachádza sa v južnej rázsoche Sivého vrchu () medzi vrcholmi Malá Ostrá () na severovýchode a Veľká kopa () na juhu. Malá Ostrá je oddelená sedlom Prislop (), Veľká kopa je oddelená plytkým bezmenným sedlom. Západným smerom vybieha z hory krátky výbežok smerujúci cez sedlo Suchá priehyba () k vrcholu Suchý vrch () a Suchý grúň chrbtom klesajúci do Suchej doliny. Na druhej (východnej) strane klesajú svahy Ostrej do Bobroveckej doliny.
Jedná sa o kužeľovitú horu budovanú usadenými horninami, predovšetkým vápencami a dolomitmi. Vrcholové partie sú porastené nízkou kosodrevinou. Samotný vrchol poskytuje pekné výhľady na masív Salatína.

</doc>
<doc id="618426" title="Kútna plachta" url="https://sk.wikipedia.org/wiki?curid=618426">
Kútna plachta

Kútna plachta (iné názvy pozri nižšie) je obdĺžniková textília, ktorá slúžila na priestorové oddelenie šestonedieľky od ostatného priestoru miestnosti v reálnom i magickom zmysle.
Názvy.
Kútnu plachu poznáme pod rôznymi (väčšinou regionálnymi) názvami, najmä: kútna/kútnická plachta, kútová puachta, plachta do kúta, kútnica/kútnyca, záponná/záponová plachta/puachta, plachta pre šestonedieľku, zasteľacia/zascelacá/zástelná plachta, zastieracá puachta, zastelačka, prest(i)eradlo/prosceradlo, plachta na záclonu, ketižová plachta, šestka, šestonedelná puachta, kradľova plachta, plachta.
Charakteristika.
Názvy obsahujúce slovo kút sú odvodené od miesta v izbe (kút), kde ležala rodička-šestonedieľka. Plachtu po pôrode upevnila pôrodná babica na strop izby a dve strany postele, pričom v rohu postele bola plachta uchytená pomocou drevenej palice alebo hrablí. Kútna plachta sa mohla použiť aj na zavinutie dieťaťa, ktoré bolo nesené na krst, prípadne ju mohla mať nevesta už pri sobáši, aby to zaručilo jej plodnosť. V niektorých regiónoch ňou niekedy zakrývali v bolestiach umierajúcu ženu, aby jej plachta „odobrala bolesti“.
Kútna plachta mala aj magický význam, podľa ľudových predstáv chránila rodičku od zlých vplyvov. Za kútnu plachtu nesmeli vojsť ani najbližší mužskí príbuzní a žena spoza nej nemala vychádzať do ukončenia šestonedelia. Ochranno-magickú funkciu mali aj niektoré predmety, upevnené na plachte (napr. ihly, klince, cesnak, liečivé byliny, kúsok chleba a iné). Podobne aj dekoratívne stvárnenie plachty bolo zvýraznené votkávaním rozličných vzorov červenej farby, napríklad s motívom kohúta, ako aj s kresťanským motívom Baránka božieho a pod. 
Kútna plachta pozostávala z viacerých kusov domáceho plátna, dosahovala dĺžku 2 – 2,5 metra, okraje plachty mohli byť zdobené paličkovanou alebo háčkovanou čipkou.

</doc>
<doc id="618490" title="Letečko" url="https://sk.wikipedia.org/wiki?curid=618490">
Letečko

Letečko (iné názvy: letočko, letko, leto, lesola, lésola, máj, májik, hájik) je zelená vetvička, používaná pri jarných obchôdzkach dievčat, ktorá symbolizovala prichádzajúcu jar a prebúdzajúci sa život. V súlade s predstavami v tradičnom roľníckom prostredí bolo potrebné zabezpečiť príchod jari a zabezpečiť priaznivé podmienky pri získavaní obživy aj rituálnymi úkomni. Dospievajúce dievčatá s letečkom obchádzali dedinou domy, priali zdravie v rodine a prosperitu v hospodárstve, za čo boli odmenené naturáliami, prípadne finančne. Išlo buď o samostatný obrad alebo sa tieto obchôdzky uskutočnili hneď po zničení Moreny, symbolu zimy a smrti. Obchôdzky sa konali od štvrtej pôstnej nedele do Juraja (24. apríla) a boli sprevádzané piesňami: 
 
V súčasnosti patria tieto obchôdzky najmä do detských folklórnych súborov.

</doc>
<doc id="618570" title="Kazimierz Przerwa-Tetmajer" url="https://sk.wikipedia.org/wiki?curid=618570">
Kazimierz Przerwa-Tetmajer

Kazimierz Przerwa-Tetmajer (* 12. február 1865, Ludźmierz, Poľsko† 18. január 1940 Varšava, Poľsko) bol poľský básnik, predstaviteľ poľskej literatúry a horolezec. Bol bratom poľského maliara Włodzimierza Tetmajera.
Život.
Narodil sa v rodine Adolfa Tetmajera a jeho druhej manželky Julie Grabowskej. Navštevoval I. Liceum Ogólnokształcące Bartłomeja Nowodworského v Krakove , Gymnázium sv. Anny v Krakove. V rokoch 18841886 študoval na Jagelonskej univerzite. 
Debutoval v roku 1886 roku poémovou prózou "Illa," ale pravdepodobne jeho faktickým debutom bola novela "Rekrut" (jej text sa stratil). V roku 1888 roku Tetmajer dostal literárnu cenu za báseň venovanú pamiatke Mickiewicza, a rok neskôr za báseň venovanú na počesť Kraszewského. V rokoch 18881893 začal spolupracovať s novinami „Tygodnik Ilustrowany”, „Kurjer Warszawski” a krakovským denníkom „Czas“. Vydal osem pokračovaní "Poezji".
Tatranské aktivity.
Počas pobytu v Ludźmierzu poznal veľmi dobre Podhale, Spiš, Liptov i Vysoké Tatry. V rokoch 18811891 veľakrát so svojim bratom a priateľmi navštívil medzi inými s Januszom Chmielowskim a Jerzym Żuławskim Vysoké Tatry. V roku 1892 urobil prvovýstup na Bradavicu a Kupolu. Okrem toho spolu s Tadeuszom Boyem-Żeleńskim s horskými vodcami vystúpili v rokoch 18891893 ako prví na Furkotský štít. Po roku 1896 pre zdravotné problémy už nechodil na horolezecké túry. Navštevoval tatranské doliny a Podhalie. V roku 1902 horolezci pomenovali jeho menom Gerlachovské sedlo a Towarzystwo Tatrzańskie mu udelilo čestné členstvo.
Z tvorby.
Fascinovaný goralským folklórom napísal cyklus povestí „Na skalnym Podhalu“ a tatranskú epopeju „Legenda Tatr“, ktorá má dve časti: „Maryna z Hrubego“ a „Janosik Nędza Litmanowski.“
V roku 1896 žil v Heidelbergu. Cestoval po Taliansku, Švajčiarsku, Francúzsku a Nemecku. Po prvej svetovej vojne žil v Krakove a Zakopanom. Nakoniec sa usadil vo Varšave. V rokoch 19181919 bol účastníkom rokovaní v česko – slovensko – poľskom spore o hranice v Tatrách a pod nimi. Bol prezidentom Towarzystwa Literatów a Dziennikarzy Polskich (rok 1921), v roku 1928 mu udelili literárnu cenu mesta Varšava a v roku 1934 sa stal čestným členom poľskej Polskiej Akademii Literatury.
Básne Kazimierza Przerwy-Tetmajera boli mnohokrát zhudobnené a zdramatizované. V roku 1964 slovenský režisér Martin Ťapák nakrútil televízny film podľa Tetmajerovej predlohy „Balada o Vojtovej Maríne“. V roku 1978 Martin Ťapák znova siahol po jeho tvorbe, keď nakrútil film „Krutá ľúbosť“.

</doc>
<doc id="618626" title="RW Cephei" url="https://sk.wikipedia.org/wiki?curid=618626">
RW Cephei

RW Cephei je oranžový hyperobor v súhvezdí Cefeus. Nachádza sa na okraji oblasti H II Sharpless 132 v malej otvorenej hviezdokope Berkeley 94. Podľa jedného zo zdrojov je to jedna z najväčších objavených hviezd, má 1 535 priemerov Slnka (1,068 × 109 km; 7,14 au), takže má väčší priemer ako obežná dráha planéty Jupiter.
RW Cephei je tiež polopravidelná premenná hviezda, čo znamená, že je pomaly sa meniaci žltý obor alebo nadobor. Rozsah vizuálnej veľkosti je od 6,0 do 7,3, zatiaľ čo fotografický rozsah je od 8,6 do 10,7. Všeobecný katalóg premenných hviezd poskytuje obdobie periódy približne 346 dní, iné štúdie však naznačujú rôzne obdobia a určite žiadnu silnú periodicitu.

</doc>
<doc id="618647" title="Švajčiarska garda" url="https://sk.wikipedia.org/wiki?curid=618647">
Švajčiarska garda

Švajčiarska garda je malý vojenský oddiel, ktorého hlavnou úlohou je ochraňovať pápeža a Vatikán. Má 110 členov čiže silu približne jednej roty. Niektorými je považovaný za najmenšiu armádu na svete. Jej súčasným kapitánom-veliteľom je od 1. mája 2015 plukovník Christoph Graf.
Organizácia.
Švajčiarska garda sa od 17. septembra 1998 skladá z:
čím je jej príslušníkov celkovo 110.
Podmienky na prijatie do Švajčiarskej gardy sú nasledovné:
Uniformy.
Príslušníci pápežskej gardy môžu nosiť dva druhy uniforiem: pracovnú a slávnostnú. Pri nepriaznivom počasí nosia gardisti cez uniformu tmavomodrý plášť.
Pracovná uniforma sa používa pri bežnej stráži. Je tmavomodrej farby s širokým bielym golierom. K nej sa nosí čierna baretka.
Pri slávnostných príležitostiach nosia gardisti pre nich tak typickú žlto-modro-červenú (farby rodu Medici) uniformu s bielym okružím na krku a moriónom na hlave, pri zvláštnych príležitostiach (napr. skladanie prísahy) aj kyrysom na hrudi. Morión je ozdobený pštrosím perom – u veliteľa a jeho zástupcu bielym, u dôstojníkov fialovým, u poddôstojníkov a halapartníkov červeným a u bubeníkov čierno-žltým na čiernom morióne.
Vývoj uniforiem.
Keďže pramene nespomínajú, čo mali oblečené prví gardisti pri príchode do Ríma 22. januára 1506, môžeme sa len domnievať, že boli oblečení ako všetci ostatní vojaci; je však tiež pravdepodobné, že odevy týchto gardistov boli prispôsobené na to, že išli slúžiť pápežovi – pravdepodobne používali kovové brnenie na ramenách, hrudi a rukách, na hrudi mali pravdepodobne prišitý švajčiarsky biely kríž alebo pápežské svätopeterské kľúče. V 16. storočí zvyčajne nosili dublet alebo kabát.
Súčasné uniformy boli navrhnuté plukovníkom Julesom Repondom (19101921). Ten ich navrhol po dôkladnom skúmaní Raffaelových fresiek, na ktorých boli zobrazení gardisti v 16. storočí. Nákrčníky nahradil bielym okružím a klobúky na pracovnej uniforme nahradil baretkou. Prepracoval kyrys podľa pôvodného dizajnu. V súčasnosti sa nákrčníky a kyrys nosia len pri slávnostných príležitostiach.
Pracovná uniforma zostala takmer nezmenená po viacero storočí, len s niekoľkými menšími zmenami (napr. nahradenie klobúkov baretkou).
Dejiny.
Pápežská švajčiarska garda vznikla oficiálne 22. januára 1506, keď na pozvanie pápeža Júlia II. dorazilo 150 švajčiarskych mužov do Ríma pod vedením kapitána Kaspara von Silenen.
Najvýznamnejšia akcia, pri ktorej sa bojovníci Švajčiarskej gardy vyznamenali, bola "Sacco di Roma", keď armáda Svätej rímskej ríše 6. mája 1527 vyplienila Rím. Počas útokov bol zabitý kapitán Kaspar Röist, veliteľ gardy. Zo 189 gardistov prežili len 42, ktorí na rozkaz Hercula Göldliho sprevádzali pápeža Klementa VII. do Anjelského hradu, ktorý je s Vatikánom spojený tajnou chodbou v hradbách. Armáda Svätej rímskej ríše spôsobila v Ríme nenapraviteľné škody na budovách, umeleckých dielach a cennostiach a páchala rôzne krádeže a svätokrádeže. Do 5. júna bol pápež väznený, keď bol prinútený vzdať sa. Jednou z podmienok, ktorú musel splniť bolo rozpustiť Švajčiarsku gardu. Pápež vybavil, aby gardisti mohli prejsť do Španielmi a Francúzmi ustanovenej novej gardy, ale len 12 z nich túto ponuku prijalo.
V roku 1870 Švajčiarska garda bránila Vatikán pred útokom talianskej armády. Počas útoku zomrelo 147 jej príslušníkov.
6. mája 1998 pápež Ján Pavol II. vymenoval za nového veliteľa gardy Aloisa Estermanna po dlhoročnej službe (známy je napr. obranou pápeža Jána Pavla II. vlastným telom počas atentátu v roku 1981). 10 hodín po vymenovaní ho však 23 ročný gardista Cedric Tornay zavraždil po tom, ako ho Estermann napomenul za neskorý návrat do kasárne. Tornay následne spáchal samovraždu. Niekedy je táto tragédia označovaná za jednu z najhorších v histórii Švajčiarskej gardy.

</doc>
<doc id="618659" title="Denisa Saková" url="https://sk.wikipedia.org/wiki?curid=618659">
Denisa Saková

Ing. Denisa Saková, PhD. (* 17. apríl 1976, Nitra) je slovenská politička, poslankyňa NRSR za stranu Hlas SD, bývalá štátna tajomníčka na ministerstve vnútra SR a ministerka vnútra SR počas vlády Petra Pellegriniho.
Životopis.
V roku 1994 absolvovala Gymnázium Eugena Gudernu v Nitre. V rokoch 1994 až 1999 vyštudovala odbor Finančná správa, peňažníctvo na Národohospodárskej fakulte Ekonomickej univerzity v Bratislave. V rokoch 1999 až 2006 vyštudovala na rovnakej fakulte doktorandský odbor poisťovníctvo.
Počas štúdia začala v roku 1998 pracovať v spoločnosti DELTA E.S., a.s. ako konzultantka. V rokoch 2001 až 2003 pracovala pre Cap Gemini Ernst &amp; Young v Bratislave a v Berlíne. V rokoch 2003 až 2007 pracovala pre E.ON IT Slovakia, s.r.o. ako riaditeľka Divízie aplikácií.
Politické pôsobenie.
Ministerstvo vnútra SR.
V rokoch 2007 až 2010 pracovala na Ministerstve vnútra ako generálna riaditeľka Sekcie informatiky, telekomunikácií a bezpečnosti. V rokoch 2011 až 2012 opäť pracovala pre E.ON IT Slovakia. V roku 2012 sa vrátila na Ministerstvo vnútra ako vedúca služobného úradu. Počas jej prvého pôsobenia na Ministerstve vnútra bolo jej hlavnou úlohou pripraviť Slovensko na schengenský informačný systém. Vznikli podozrenia, že provízie za zákazky boli vyplácané Kaliňákovi a Jánovi Počiatkovi. Počas druhého pôsobenia sa venovala reforme verejnej správy ESO.
V parlamentných voľbách roku 2016 bola zvolená za poslankyňu NR SR. Získala 2 668 preferenčných hlasov a z 29. miesta kandidátky bola zvolená na 29. mieste. Vo voľbách nebola členkou strany SMER-SD. Po voľbách sa nestala poslankyňou, ale bola menovaná za štátnu tajomníčku Ministerstva vnútra. Celkovo na Ministerstve pôsobila 10 rokov a „"v podstate kopírovala Kaliňákovo pôsobenie a teda všetky tri Ficove vlády."“ Vláda ju z postu odvolala k 25. aprílu 2018, pred vymenovaním Sakovej prezidentom bol premiér Peter Pellegrini dočasne poverený riadením rezortu.
8. februára sa objavila na internete nahrávka časti jej prejavu, varuje v ňom pred Slovákmi žijúcimi v zahraničí, ktorí požiadali o možnosť voliť poštou. Tú zverejnila iniciatíva Srdcom doma.
Ministerka sa ešte v ten deň vyjadrila k nahrávke takto: „Ja ako kandidátka strany Smer chcem rovnako mobilizovať našich voličov z regiónov, aby o Slovensku nerozhodovala iba Bratislava, tak ako tomu bolo v prezidentských voľbách alebo voľbách do Európskeho parlamentu, kde bol priepastný rozdiel v účasti medzi Bratislavou a regiónmi, ktorý môže byť teraz podporený hlasmi zo zahraničia.“
Vyjadrenie iniciatívy Srdcom doma:
„Vytváranie obrazu voliča v zahraničí, ako niekoho, komu je potrebné zabrániť v participácii na veciach verejných zo strany predstaviteľov štátu, považujeme za trestuhodné prekračovanie právomocí verejného činiteľa a výzvy k takýmto krokom považujeme za protiústavné a za navádzanie k porušovaniu práva. V tejto súvislosti zvažujeme ďalšie právne kroky“.
Ministerka vnútra.
Prezident SR Andrej Kiska Sakovú vymenoval 26. apríla 2018. Stalo sa tak napriek Kiskovým výhradám; podľa Ústavy prezident musí ministrov na návrh predsedu vlády vymenovať. Vymenovanie Sakovej kritizovala aj opozícia a organizátori protivládnych demonštrácií. Bola označovaná za Kaliňákovú „"pravú ruku"“. Podľa Denníka SME bola Saková „"V zákulisí... považovaná za pravú ruku Roberta Kaliňáka"“.
Vláda Petra Pellegriniho, vrátane Denisy Sakovej, podala po februárových voľbách20. marca 2020 demisiu.
Súčasnosť.
V súčasnosti je podpredsedníčkou strany HLAS – sociálna demokracia, ktorú zastupuje v Národnej rade Slovenskej republiky.

</doc>
<doc id="618669" title="Železničná stanica Lučenec" url="https://sk.wikipedia.org/wiki?curid=618669">
Železničná stanica Lučenec

Železničná stanica Lučenec je železničná stanica v meste Lučenec. Leží na tratiach Zvolen – Košice, Lučenec – Veľký Krtíš a Lučenec – Utekáč. Nie je elektrifikovaná. V Lučenci sa aktuálne nachádza ešte jedna fungujúca železničná zastávka umiestnená na železničnej trati Lučenec - Utekáč, jedná sa o železničnú zastávku Opatová pri Lučenci. 
Doprava a služby.
Na stanici sa nachádza pokladňa ZSSK, ktorá vydáva vnútroštátne a medzinárodné cestovné lístky v systéme KVC. Pri železničnej stanici je autobusová zastávka. Na stanici sídli Turistická a informačná agentúra. Poskytovaná je aj „reštaurácia, občerstvenie, sociálne zariadenia, ubytovanie v blízkosti“.
Rekonštrukcia stanice.
Rekonštrukcia stanice začala 21. novembra 2016. Zahŕňa rekonštrukciu železničného zvršku, nástupíšť, kanalizácie, osvetlenia a samotnej staničnej budovy. Inštalovaný mal byť aj nový informačný a hlasový systém. Rekonštrukcia bola predĺžená kvôli zmeneným podmienkam, ale mala byť ukončená do konca roku 2017.
Celkový rozpočet rekonštrukcie bol približne 3 milióny eur.

</doc>
<doc id="618797" title="MacGyver (seriál z roku 2016)" url="https://sk.wikipedia.org/wiki?curid=618797">
MacGyver (seriál z roku 2016)

MacGyver je americký akčno-dobrodružný televízny seriál vytvorený Peterom M. Lenkovom v hlavnej úlohe Lucas Till. Ide o reboot rovnomenného seriálu televízie ABC, ktorý sa vysielal v rokoch 1985–1992.
Seriál mal V USA premiéru 23. septembra 2016 na stanici CBS. Na Slovensku mal premiéru 12. júla 2018 na JOJ.
23. marca 2017 stanica CBS objednala druhú sériu, ktorá mala premiéru 29. septembra 2017. 18. apríla 2018 bolo oznámené, že seriál získa tretiu sériu, ktorá mala premiéru 28. septembra 2018. 9. mája 2019 bol seriál obnovený na štvrtú sériu. 6. mája 2020 bol serial obnovený na záverečnú piatu sériu, ktorá mala premiéru 4. decembra 2020, a finále sa vysielalo 30. apríla 2021. Seriál celkovo obsahuje 94 epizód v piatich sériách.
Dej.
Angus "Mac" MacGyver je agentom v tajnej organizácii, ktorá pracuje pre americkú vládu, kde využíva svoj výnimočný talent a vedecké znalosti na riešenie problémov a záchranu ľudských životov.Spolu s bývalym agentom CIA Jackom,počítačou analizičkou a bývalou hackerkou Riley,výrobcom masiek Bozerom a ich drsnou šéfkou Matty,ktorá je tiež bývalou agentkou CIA.
Série a časti.
Crossover.
3. februára 2017 stanica CBS oznámila, že seriál "MacGyver" bude mať crossover so seriálom Hawaii 5.0. Špeciál "Flashlight" sa vysielal 10. marca 2017.
Medzinárodné vysielanie.
Pre Spojené kráľovstvo spoločnosť Sky kúpila práva na seriál, ktorý vysiela stanica Sky1 od 8. februára 2017. V Turecku seriál vysiela Fox Crime Turkey týždeň po americkej premiére. V Holandsku sa seriál vysiela na stanici Veronica niekoľko týždňov po premiére v USA. V Austrálii seriál vysiela stanica Ten. V Ázii sa seriál vysiela na stanici AXN. V Latinskej Amerike mal seriál premiéru 26. októbra 2017 na stanici Universal Channel a v Nemecku v júni 2017 na stanici Sat.1.

</doc>
<doc id="618811" title="Zoznam častí seriálu MacGyver (2016)" url="https://sk.wikipedia.org/wiki?curid=618811">
Zoznam častí seriálu MacGyver (2016)

Toto je zoznam častí amerického seriálu MacGyver. Seriál, ktorý je rebootom rovnomenného seriálu z roku 1985, mal premiéru 23. septembra 2016 na americkej televíznej stanici CBS. Na Slovensku mal premiéru 12. júla 2018 na JOJ a od 21. novembra 2018 sa vysiela na Pluske. 
6. mája 2020 bol seriál obnovený na finálovú piatu sériu. Tá mala premiéru 4. decembra 2020 a ukončená bola 30. apríla 2021. V seriáli bolo odvysielaných celkovo 94 epizód v piatich sériách. 
Časti.
2. séria (2017–18).
23. marca 2017 stanica CBS objednala druhú sériu, ktorá mala premiéru 29. septembra 2017.
3. séria (2018–19).
18. apríla 2018 bolo oznámené, že seriál získa tretiu sériu, ktorá mala premiéru 28. septembra 2018.
4. séria (2020).
V máji 2019 bol seriál obnovený na štvrtú sériu. Tá bude vysielaná v midseason.
5. séria (2020-2021).
6. mája 2020 bol seriál obnovený na piatu a zároveň finálovú sériu. Finále seriálu bude odvysielané 30. apríla 2021.

</doc>
<doc id="618951" title="Pajaštery" url="https://sk.wikipedia.org/wiki?curid=618951">
Pajaštery

Pajaštery(lat. "Pseudosuchia") je v niektorých systémoch veľký taxón prajašterov ("Archosauria"), ktorý zahŕňa krokodíly a tie prajaštery, ktoré sú príbuzné s krokodílmi (a nie s vtákmi) - pozri systém uvedený v článku prajaštery. V starších systémoch pajaštery nezahŕňali samotné krokodíly, presnejšie povedané: pajaštery boli veľký taxón tekodontov ("Thecodontia"), do ktorého patrila čeľaď Ornithosuchidae a dnešný taxón Suchia okrem Crocodylomorpha alebo okrem Crocodyliformes (Crocodylomorpha alebo Crocodyliformes sa v minulosti volali krokodíly [lat. Crocodylia] v širšom zmysle).
Konkrétne taxón nazvaný Pseudosuchia v posledných desaťročiach obyčajne zahŕňa najmä tieto taxóny: Ornithosuchidae, Aetosauria, Poposauroidea, Rauisuchidae a Crocodylomorpha a niekedy aj Phytosauria. Staršie zahŕňal aj napr. rod Euparkeria a prípadne mnohé ďalšie rody dnes umiestnené na iných miestach v systéme (najmä pod Archosauriformes).

</doc>
<doc id="619004" title="Jamkozubcotvaré" url="https://sk.wikipedia.org/wiki?curid=619004">
Jamkozubcotvaré

Jamkozubcotvaré alebo tekodonty (lat. "Thecodontia") bol v starších systémoch rad z taxónu prajaštery ("Archosauria"), dnes už je to len neformálne zoskupenie. 
Jeho charakteristickým znakom je tekodontný chrup (ktorý však majú aj niektoré iné plazy a cicavce). Dĺžka: max. vyše 6 m. Taxón sa vyskytoval od vrchného permu po spodnú juru po celom svete okrem Antarktídy.
Taxón obyčajne zodpovedá všetkým Archosauriformes (=Archosauria v širšom zmysle) okrem taxónov Avemetatarsalia (to sú najmä dinosaury a vtákojaštery) a Crocodylomorpha (=Crododylia v širšom zmysle). Koncom 20. storočia do Thecodontia patrili konkrétne obyčajne tieto taxóny: Proterosuchia, Ornithosuchia, Rauisuchia, Aetosauria a Phytosauria a niekoľko problematických taxónov. Časť týchto taxónov sa staršie uvádzala spojená do taxónu pajaštery ("Pseudosuchia").

</doc>
<doc id="619031" title="Milan Mazurek" url="https://sk.wikipedia.org/wiki?curid=619031">
Milan Mazurek

Milan Mazurek (* 24. január 1994) je slovenský politik. V súčasnosti pôsobí ako nezaradený poslanec Národnej rady Slovenskej republiky. Bol zvolený za politickú stranu Kotlebovci – Ľudová strana Naše Slovensko. Je členom Výboru NR SR pre európske záležitosti a Výboru NR SR pre sociálne veci.
Životopis.
Milan Mazurek začal v roku 2010 študovať na Súkromnej strednej škole v Poprade, odbor Právo a podnikanie. V období rokov 20102014 podnikal v rámci živnostenského oprávnenia, najmä v odvetví maloobchodu. Manažoval prevádzku internetového obchodu Electrocentrum. V marci 2016 "Hospodárske noviny" upozornili na množstvo negatívnych recenzií, ktoré tento obchod získal na portáli Heureka.sk, vrátane urážlivých reakcií správcu obchodu, a tiež na skutočnosť, že obchod dostal od Slovenskej obchodnej inšpekcie pokutu 800 eur za porušenie podmienok pri internetovom predaji a 150 eur za nedodržanie podmienok reklamácie. Mazurek sám písal falošné recenzie na svoj obchod, aby zvyšoval jeho dôveryhodnosť.
Pôsobenie v politike.
Mazurek je médiami označovaný za neonacistu. Organizoval protislamskú protestnú akciu. V roku 2016 bol zvolený do parlamentu za stranu ĽSNS. Bol členom Výboru NR SR pre ľudské práva a národnostné menšiny, Osobitného kontrolného výboru NR SR na kontrolu činnosti Vojenského spravodajstva a Stálej delegácie NR SR v Stredoeurópskej iniciatíve a jej parlamentnej dimenzii.
Odsúdenie za prejavy rasizmu v rádiu Frontinus.
V januári 2017 začala Národná kriminálna agentúra Prezídia Policajného zboru trestné stíhanie v súvislosti s Mazurekovými výrokmi na adresu Rómov v relácii "Debata na telefón" Rádia Frontinus odvysielanej naživo 2. októbra 2016, kde pôvodne mal vystúpiť predseda ĽSNS Marian Kotleba. Poslanec Milan Mazurek v rozhlasovom vysielaní okrem iného povedal, že „150 miliónov eur sa ide použiť na domy pre ľudí z cigánskych komunít. To jest pre ľudí, ktorí nikdy pre náš národ, pre náš štát nič neurobili, práve naopak, rozhodli sa žiť asociálnym spôsobom života a vyciciavať náš sociálny systém. My, ktorí žijeme slušným životom a pracujeme, tak na nás štát úplne kašle, zatiaľ čo týmto asociálom dá zadarmo úplne všetko“. Na tieto vyjadrenia nereagoval ani moderátor, v dôsledku čoho Rada pre vysielanie a retransmisiu udelila rádiu pokutu vo výške 15 000 eur. 3. septembra 2019 Najvyšší súd SR v odvolacom konaní potvrdil rozsudok Krajského súdu v Banskej Bystrici a uznal Mazureka za vinného z úmyselného prečinu hanobenia národa, rasy či presvedčenia za jeho výroky v rádiu Frontinus. Rozhodnutím Mazurek automaticky stratil svoj poslanecký mandát. Tiež mu súd zvýšil pokutu, ktorú musí zaplatiť, z 5- na 10-tisíc eur. Pokutu k 31. októbru 2019 zaplatil.
Volebné obdobie 2020 – 2024.
Mazurek vo voľbách do Národnej rady vo februári 2020 opätovne kandidoval za poslanca na listine ĽSNS zo 150. miesta. So 65 921 hlasmi sa prekrúžkoval na 2. miesto a do parlamentu sa dostal. Po tragédii vo Vrútkach z júna 2020, kde útočník usmrtil učiteľa v miestnej škole a napadol deti, zverejnil Milan Mazurek na sociálnej sieti status, podľa ktorého mal byť útočník „príslušníkom diskriminovanej menšiny“, teda Rómom. Polícia túto informáciu vyvrátila, Mazurekov status neskôr zmazala samotná sociálna sieť, no stihli ho zdieľať stovky ľudí. Národná kriminálna agentúra uviedla, že v súvislosti so statusom vedie trestné stíhanie pre podozrenie zo spáchania prečinu podnecovania k národnostnej, rasovej a etnickej nenávisti.
V januári 2021 v reakcii na zmenu stanov strany ĽSNS v prospech centralizácie moci v rukách Mariana Kotlebu zo strany spoločne s ďalšími piatimi poslancami NR SR, resp. Európskeho parlamentu, vystúpil.

</doc>
<doc id="619148" title="Zoznam vedení Slovenskej elektrizačnej prenosovej sústavy" url="https://sk.wikipedia.org/wiki?curid=619148">
Zoznam vedení Slovenskej elektrizačnej prenosovej sústavy

Toto je zoznam elektrických vedení Slovenskej elektrizačnej prenosovej sústavy (SEPS). Vedenia tvoria prenosovú sústavu Slovenskej republiky.
Súčasné.
Prehľad súčasných vedení prenosovej sústavy k 30. aprílu 2018, spracovaný podľa mapy SEPS:
Bývalé vedenia.
Bývalé vedenia 220 kV.
Poznámka: zoznam nie je úplný.
Bývalé vedenia 400 kV.
Poznámka: zoznam nemusí byť úplný.
Plánované vedenia 400 kV.
Poznámka: zoznam nemusí byť úplný.
V štádiu úvah je aj vedenie 1×400 kV Ladce – Otrokovice (CZ). Nadväzovať by malo na výstavbu novej ESt Ladce v rokoch 2026 až 2027 a teda nie pred rokom 2032.

</doc>
<doc id="619185" title="Tekovská hvezdáreň v Leviciach" url="https://sk.wikipedia.org/wiki?curid=619185">
Tekovská hvezdáreň v Leviciach

Tekovská hvezdáreň v Leviciach je hvezdáreň nachádzajúca sa v Leviciach. Je v zriaďovateľskej pôsobnosti Nitrianskeho samosprávneho kraja. Riaditeľom je RNDr. Jozef Kováč, PhD.
Pozorovateľňa a hvezdáreň.
Hvezdáreň vykonáva popularizačnú aj odbornú činnosť. V kopuli je ďalekohľad typu Cassegrain 400 a v pozorovateľni refraktor 150/2250. Hvezdáreň má vo vlastníctve pojazdné nafukovacie planetárium. V čase jeho kúpy bolo jedinečné v strednej Európe. V roku 2014 sa odbornému pracovníkovi Pavlovi Pástorovi podarilo vysvetliť pôvod medziplanetárneho oblaku prachu nachádzajúceho sa blízko pri Zemi.
História.
Hvezdáreň bola založená 1. januára 1956 pod vedením prof.Jozefa Novotného (*9.9.1898 Levice – † 27.9.1982 Levice). Založená bola ako tretia na Slovensku. V roku 1971 bola zriadená pozorovateľňa v Južnej bašte Levického hradu. V roku 1996 bola včlenená do Tekovského kultúrneho centra v Leviciach. Vo vlastnej budove na Sokolovskej ulici sídli od roku 1998. V roku 2000 bola otvorená zrekonštruovaná budova a v roku 2003 hvezdáreň získala krajskú pôsobnosť. V roku 2010 japonská sonda Akacuki vypustila posolstvo z Tekovskej hvezdárne v znení "Pozdravy z Levíc, Slovensko, Nitriansky samosprávny kraj, Tekovská hvezdáreň."

</doc>
<doc id="619232" title="Gabriela Vránová" url="https://sk.wikipedia.org/wiki?curid=619232">
Gabriela Vránová

Gabriela Vránová (* 27. júl 1939, Nové Mesto nad Váhom† 16. jún 2018, Praha) bola česká herečka, dabérka a divadelná pedagogička, dlhoročná členka pražského Divadlá na Vinohradoch.
Životopis.
Narodila sa na Slovensku v učiteľskej rodine, detstvo prežila v Brne. Po absolutóriu brnianskej JAMU v roku 1960 pôsobila najprv dva roky v Národnom divadle moravskoslezskom v Ostrave, potom odišla na pozvanie riaditeľa Ľuboša Pistoria do pražského Divadla na Vinohradoch, kde pôsobila v rokoch 1962 až 2004 a 2012 až 2016.
Účinkovala v rade filmov a televíznych inscenácií. V závere života bola bez stáleho divadelného angažmánu, úspešne spolupracovala s rozhlasom, v roku 2004 jej bola udelená Cena Františka Filipovského za celoživotné majstrovstvo v dabingu. Pedagogicky pôsobila na pražskom konzervatóriu, kde od roku 1974 vyučovala herectvo.
S druhým manželom, stredoškolským profesorom matematiky Jiřím Kepkom, mala syna herca a režiséra Ondreja Kepka. Mladšia sestra Miriam Vránová (* 1959) bola pred emigráciou do USA v 80. rokoch tiež herečkou, rovnako ako švagor Jaroslav Kepka.
Zomrela 16. júna 2018. Posledná rozlúčka sa uskutočnilo 22. júna 2018 v Divadle na Vinohradoch.

</doc>
<doc id="619235" title="HK Martin" url="https://sk.wikipedia.org/wiki?curid=619235">
HK Martin

HK Martin slovenský hokejový klub pôsobiaci od sezóny 2018/19 v 1. hokejovej lige. Klubový hokej v Martine má bohatú históriu, avšak klub MHC Martin, ktorý mnoho rokov pôsobil v najvyššej súťaži, po krachu pred sezónou 2017/18 zanikol. S podporou mesta Martin vznikol nový mužský seniorský klub, ktorý v sezóne 2017/18 pôsobil pod záštitou ženskej hokejovej organizácie MHK Martin v 2. lige, čiže v najnižšej seniorskej súťaži SZĽH a hneď v prvej sezóne si vybojoval postup do St. Nicolaus 1. ligy ako porazený finalista. Vybojovaná licencia pre štart v súťaži bola následne prevedená na novovzniknutý klub HK Martin.
Tím pre 1. ligu bol zložený najmä z martinských odchovancov. Vo svojej prvej sezóne skončil HK Martin v základnej časti na druhom mieste za Duklou Michalovce a tieto dva tímy si to medzi sebou rozdali aj vo finále play-off, kde Michalovce zvíťazili 4:3 na zápasy. HK Martin tak obsadil v súťaži celkové druhé miesto.
Individuálne štatistky (sezóna 2018/19).
Asistent trénera.
Marek Žila

</doc>
<doc id="619264" title="Ladislav Borbély" url="https://sk.wikipedia.org/wiki?curid=619264">
Ladislav Borbély

PhDr. Ladislav Borbély (* 14. máj 1955, Trenčín) je bývalý slovenský futbalista. Po skončení aktívnej kariéry pôsobí ako futbalový komentátor slovenskej televízie. Bol predsedom trénersko-metodickej komisie Slovenského futbalového zväzu, vydal knihy "Defenzívna moderna" a dvojdielnu knihu "Ofenzívna moderna".
Na Filozofickej fakulte Univerzity Komenského v Bratislave vyštudoval psychológiu a na FTVŠ UK odbor futbalový tréner.
Futbalová kariéra.
V československej lige hral za Duklu Banská Bystrica, Spartu Praha a ZŤS Košice.

</doc>
<doc id="619290" title="Rišo zo Žužulety" url="https://sk.wikipedia.org/wiki?curid=619290">
Rišo zo Žužulety

Richard Bukovinský (* 13. február 1979, Bratislava) je slovenský raper, DJ a producent. Známy najmä pod umeleckým menom Rišo zo Žužulety, je jedným z prvých slovenských raperov. Písal prvé kapitoly tohto žánru na Slovensku. Bol členom prelomovej petržalskej formácie Žužuleta. Na legendárnej výberovke ZVUK ULICE  mal pod palcom petržalské kapely /Provokatéri, Maglo a Hužo, Felco, Čierna mrcha/. Dnes sa venuje sólovej tvorbe, na ktorej spolupracuje so špičkovými slovenskými a zahraničnými hudobníkmi. Produkuje pre spriatelené formácie a vystupuje aj ako DJ.
Späť k začiatkom.
Rišo zo Žužulety vďačí za svoju celoživotnú vášeň staršiemu bratovi. Ako desaťročného ho zoznámil s funkom a hip-hopom. S nadšením sa započúval do tvorby  Cameo, Delegation, Kool &amp; The Gang, Imagination,  Shakatak, ako aj Grand Master Flash &amp; The Furious Five, Whodini, Run DMC, LL Cool J,  či Kurtis Blow. V roku 1993 sa zoznámil v centre Bratislavy v podniku u Veľkých Františkánov s Kam?čo?m, ktorý tu hrával ako DJ. Slovo dalo slovo a na kamarátskej báze vzniklo zoskupenie GENUINE GEM. Tvorili ho spolu s Rišom  Kam?čo?, W a vôbec prvá slovenská raperka Flava Jane, neskôr známa ako Čierna Mrcha a dvorný DJ Andy D (nech odpočíva v pokoji). Na podujatí Adidas Streetball sa v roku 1994 zoznámili s Davidom Zo Senca. Rišo za ním prišiel, lebo ho počul hrať skladby, ktoré nepočul nikde inde iba na Yo! MTV Raps a ten pocit bol pre neho obrovský. A vtedy sa začali písať dejiny petržalského rapu. David už mal za sebou prvé repové nahrávky a šíril ich po okolí na kazetách. Práve on pomohol rapuchtivým Petržalčanom s ich kazetou Všetko je pravda (1995). Do prebraných a premixovavaných inštrumentálok, ale aj do vlastných hudieb zarapovali slovenské texty o pomeroch na sídlisku v divokých 90-tych. Začali sa prvé koncerty na podujatí Adidas Streetball 2 a Genuine Gem so svojou partiou kamošov Tí Zozadu otvárajú v Bratislave prvý oficiálny hip-hopový klub u Veľkých Františkánov. Na prelome rokov 1995/1996 sa mení anglický názov skupiny na Žužuleta a začína sa písať nová kapitola.
Žužuleta spraví dieru do sveta.
Hudba a kamarátstvo išli v tomto prípade ruka v ruke. Žužuleta často spomína celú bandu zvanú Tí Zozadu. Názov kapely vymyslel jeden z kamošov SFNK. V slangu partie tak nazývali joint. David zo Senca zasvätil Riša do produkovania hudby. Písanie textov si podelili Rišo, Kam?čo? a nerapujúci Erik Mayer alias Eros. Ďalšími rapujúcimi členmi kapely boli Hužo a Maglo. Pomocnú ruku pri prvých profi nahrávkach petržalského rapu podali cez Davida Ľuboš „Umelec“ Priehradník a José. V ich štúdiu sa nahrávali, mixovali a mastrovali nielen skladby Žužulety, ale aj spriatelených skupín, ktoré sa objavili na vôbec prvej kompilácii slovenského rapu ZVUK ULICE z rokov 1996/97. Zastrešoval ju David Zo Senca. Na tejto kompilácii mali svoje prvé hudobné zárezy 2JA LO3, Provokatéri, Čierna Mrcha, ale aj Vec ešte pod značkou Trosky, či Pa3k Metamorfolord. Rišo sa vďaka koncertom v DK Lúky vyprofiloval na výrazného rapera s osobitým prejavom. Žužuleta po sebe zanechala dva vinyly, jeden singel Kam ideme a EP Žužuleta. Spoludefinovala slovenský rap a inšpirovala nasledujúcu generáciu rapujúcich „juncov“. Úryvky z „hlášok“ z ich skladieb vysamplovali mnohé staršie kapely a ďalšie skupiny na tvorbu Žužulety nadviazali.
Sám vojak v poli.
Rišo zo Žužulety sa medzi rokmi 2000 až 2004 stiahol do ústrania,  no potom sporadicky vystrkoval rožky vydávanými singlami. V posledných rokoch intenzívne pracuje na svojej sólo tvorbe. Jej výsledkom je niekoľko videoklipov a dva albumy Slovo pánovo (2006) a Iný smer (2015). Spolupracoval a spolupracuje s takými špičkovými hudobníkmi a interpretmi, ako sú Anita Soul, Vrabec (ex-Made 2 Mate), Eugen Vizváry tiež známy ako 6. zmysel, Štefan Bugala, Richard Csino, Peter Raitl, Tomáš Rojček, Nikolaj Nikitin, DJ Muki či Miro Kamoto. Produkoval úpravu skladby pre skupinu MDŽ–Kári: Tak dáko a ešte viacej a produkuje hudby aj pre menej známe mená, ako sú Džukel z Biskupic či Fagan mladý talent zo Senice. V roku 2014 spojil svoje sily s formáciou z mesta New York M-TRI &amp; DJ LEECY T, s ktorými ostal veľmi dobrý priateľ a spolupracuje dodnes. Často hráva ako DJ a vo svojich setoch kombinuje 90's rap, funk, soul, či RnB.
Potomok významného predka.
Ako zaujímavosť možno spomenúť, že Rišo zo Žužulety je prasynovcom svetoznámeho fotografa Deža Hoffmana, ktorého preslávili najmä fotografie skupín Beatles či Rolling Stones a snímky osobností ako Charlie Chaplin, Bob Marley, Frank Sinatra, Mohamed Ali, Duke Ellington, Oscar Peterson, Luis Armstrong, Jimmy Hendrix, Marilyn Monroe, či Marlona Branda.

</doc>
<doc id="619314" title="Marek Hattas" url="https://sk.wikipedia.org/wiki?curid=619314">
Marek Hattas

Marek Hattas (* 1. marec 1987, Nitra) je slovenský politik, programátor, nitriansky aktivista a zakladateľ nezávislého kultúrneho centra Hidepark Nitra. V komunálnych voľbách v roku 2018 bol zvolený ako nový primátor mesta Nitra. Podľa Nadácie Pontis patrí medzi významných sociálnych inovátorov na Slovensku v kategórii aktívne občianstvo, podpora demokracie a komunitný rozvoj. V roku 2019 sa rozhodol vstúpiť do pripravovanej strany Andreja Kisku s názvom Za ľudí.
Životopis.
Vyrastal na Klokočine. Obaja jeho rodičia pochádzajú z Nitry a pracovali vo vinárskych závodoch. Vyštudoval Strednú priemyselnú školu strojnícku a elektrotechnickú v Nitre. Svoje ďalšie vzdelanie si rozšíril o vedomosti z aplikovanej informatiky na Fakulte informatiky Masarykovej univerzity v Brne, štúdium však po dvoch rokoch prerušil. Ako 18-ročný dostal za svoju internetovú tvorbu ocenenie Junior Internet v Prahe.
Je ženatý, má syna Maxa a dcéru Alicu.
Aktivizmus.
Je zakladateľom a zároveň riaditeľom nezávislého kultúrno-komunitného centra Hidepark. Hidepark vznikol ako reakcia na chýbajúci priestor pre mladých ľudí, v ktorom by mohli tráviť svoj voľný čas. Verejne aktívnym je od svojich 15-tich rokov, kedy v Nitre zorganizoval pochod proti rasizmu. Viedol aj protestné pochody Za slušné Slovensko v Nitre, ktoré boli reakciou na vraždu Jána Kuciaka a Martiny Kušnírovej. Ako podporovateľ mestskej cyklodopravy sa angažuje aj v občianskom združení Rozbicyklujme Nitru!.
Kandidatúra na post primátora Nitry 2018.
Je jedným z kandidátov vo voľbách do orgánov samosprávy obcí na Slovensku v roku 2018. V komunálnych voľbách v roku 2018 bol zvolený za primátora mesta Nitra. S podporou odborníkov a lokálnych aktivistov sa ako občiansky a nezávislý kandidát uchádza o post primátora Nitry. Jeho program je postavený na vízii Nitry ako mesta 21. storočia, ktoré je aktívne, funkčné a transparentné pre svojich obyvateľov. Kľúčové témy v jeho programe sú: bezpečnosť v meste, prostredie pre zdravý život obyvateľov, udržateľná doprava, kultúra a ďalšie.
Parlamentné pôsobenie.
V parlamentných voľbách vo februári 2020 kandidoval na 10. mieste kandidátky Za ľudí, získal 4 696 preferenčných hlasov a 12. miesto v strane.

</doc>
<doc id="619380" title="Železničná stanica Skalica na Slovensku" url="https://sk.wikipedia.org/wiki?curid=619380">
Železničná stanica Skalica na Slovensku

Železničná stanica Skalica na Slovensku je železničná stanica v meste Skalica. Stanicu obsluhuje trať č. 114 Kúty - Skalica - Sudoměřice (CZ) a má tri dopravné, dve manipulačné a jednu odstavnú koľaj.
Tiež stanica disponuje predajom vnútroštátnych cestovných lístkov a patrí medzi pohraničné prechodové stanice s Českom.
Stanica sa nachádza severozápadne od centra mesta a v blízkosti sa nachádza tiež autobusová zastávka, ktorú obsluhujú prímestské autobusy a MHD ktorá prechádza celým mestom. Od železničnej stanice vychádzajú aj turistické značky, žltá smeruje okruhom cez Baťov kanál a Perúnovu lúku, červená smeruje cez mesto a Salaš do Bielych Karpát do Vrboviec a ďalej do Senice, a zelená smeruje popri Kaplnke sv. Františka a cez Priepastný mlyn do Trnovca.

</doc>
<doc id="619437" title="Železničná zastávka Detva" url="https://sk.wikipedia.org/wiki?curid=619437">
Železničná zastávka Detva

Železničná zastávka Detva je železničná zástavka v meste Detva. Leží na trati 160 Zvolen – Košice. Trať 160 v úseku od Zvolena smerom na Detvu a ďalej na východ zatiaľ nie je elektrifikovaná. Aktuálne (december 2020) sa začína pracovať na štúdii realizovateľnosti rozšírenia/zdvojkoľajnenia a elektrifikácie železničnej trate 160 v úseku od Zvolena - výhybka Slatinka po Fiľakovo. 
Doprava a prevádzka železničnej zastávky.
Denne sa v zastávke zastaví „"zhruba 30 vlakov"“, vrátane rýchlikov. Pokladnica bola zrušená v novembri 2007 kvôli vysokým nákladom a nízkej efektívnosti. V budove zastávky bol od januára 2019 obnovený predaj cestovných lístkov ZSSK zmluvným predajcom a doplnkový predaj suvenírov, darčekového tovaru a iných predmetov vhodných nie len pre cesty vlakom. ZSSK. V decembri 2020 dovtedajší zmluvný predajca predaj ukončil. Nové obstarávacie konanie však dopadlo neúspešne. Železnice Slovenskej republiky, ako správca železničnej infraštruktúry, plánujú čakáreň otvoriť v júni 2021.

</doc>
<doc id="619448" title="Ňuchač" url="https://sk.wikipedia.org/wiki?curid=619448">
Ňuchač

Ňuchač (, ) je ukrajinský ruskojazyčný kriminálny televízny seriál, ktorého tvorcom, scenáristom a režisérom je Artem Lytvynenko.
Prvá séria seriálu mala na Ukrajine premiéru 11. novembra 2013 na stanici ICTV a 16. decembra 2013 v Rusku na stanici Prvý kanál.
Ešte pred štartom prvej série bol seriál predĺžený o druhú sériu, ktorá mala premiéru 5. októbra 2015 v Rusku a 27. októbra 2015 na Ukrajine.
17. augusta 2016 sa začala natáčať tretia séria seriálu, ktorá mala premiéru 2. októbra 2017 v Rusku a 20. novembra 2017 na Ukrajine.
Na Slovensku mal seriál premiéru 4. júla 2018 na Markíze.

</doc>
<doc id="619449" title="Tomáš Hedera" url="https://sk.wikipedia.org/wiki?curid=619449">
Tomáš Hedera

Tomáš Hedera (* 7. november 1998, Bratislava, Slovensko) je profesionálny slovenský hokejový obranca, hrajúci KHL v klube HC Slovan Bratislava.
Klubový hokej.
Tomáš Hedera začal hrať hokej ako 6-ročný (v roku 2004) v HC Slovan Bratislava. Okrem sezóny 2008/2009, ktorú strávil v Hokejovej škole Svišť, sa stal HC Slovan Bratislava jeho domovským klubom.
Reprezentoval Slovensko aj v kategóriách U15, U16, U17, U18 a U20. V roku 2015 sa zúčastnil Zimného európskeho olympijského festivalu mládeže 2015 v Montafon Aktivpark v Rakúsku, v roku 2016 Majstrovstiev sveta v ľadovom hokeji hráčov do 18 rokov v americkom meste Grand Forks a v roku 2018 Majstrovstiev sveta v ľadovom hokeji hráčov do 20 rokov v americkom meste Buffalo.
Bol kapitán reprezentačného družstva na Turnaji 4 krajín v nemeckom Füssene v roku 2015. O rok neskôr sa stal juniorským majstrom Slovenskej republiky. V sezóne 2017/2018 ako jeden z troch hráčov podpísal dvojročnú zmluvu s HC Slovan Bratislava v KHL. V tejto sezóne pôsobil aj v projekte HK Orange 20. V KHL prvý krát nastúpil v zápase proti klubu zo Soči, prvé body získal v zápase proti klubu z mesta Ufa. V zápase proti klubu z Minska hral v prvej obrannej dvojici s kapitánom mužstva Meszárošom.
Od konca septembra 2018 na základe dvojcestnej zmluvy s HC Slovan Bratislava odišiel do extraligového klubu HC 07 Detva. Koncom novembra 2018 v rámci striedavého štartu hráva aj v HC OSMOS Bratislava. V júli 2019 podpísal zmluvu s MHC Nové Zámky.

</doc>
<doc id="619536" title="Juraj Krištofovič" url="https://sk.wikipedia.org/wiki?curid=619536">
Juraj Krištofovič

Brigádny generál Ing. Juraj Krištofovič (* 22. november 1963, Trenčianske Teplice) je slovenský generál.
Vojenské pôsobenie.
Podľa tlačovej správy Pozemných síl: „"Takmer celá [Krištofovičova] kariéra bola spojená s logistikou, skladovaním, zásobovaním a materiálovým manažmentom."“
V roku 1988 vyštudoval Vojenskú akadémiu v Brne a v roku 2007 tiež Kurz národnej bezpečnosti. V roku 1988 sa stal náčelníkom tankovej a automobilovej služby technickej skupiny veliteľstva 3. delostreleckého pluku, 13. tankovej divízie Východného vojenského okruhu. Od roku 1992 bol náčelník automobilovej služby 3. brigády materiálneho zabezpečenia Vojenského veliteľstva Východ. Od roku 1994 starším dôstojníkom oddelenia logistiky veliteľstva 3. materiálovej základne 3 zboru letectva a protivzdušnej obrany. Od roku 1995 päť rokov pôsobil ako zástupca veliteľa pre skladovanie a zásobovanie 5. základne tankového materiálu. V rokoch 2000 až 2002 5. základni velil. Následne bol veliteľ Multifunkčnej zásobovacej základne Západ Veliteľstva logistiky. V rokoch 2004 až 2006 bol veliteľom Spoločného centra materiálového manažmentu Veliteľstva logistiky Síl výcviku a podpory. V roku 2007 bol zástupcom náčelníka Odboru pre logistické plánovanie a doktríny Štábu logistiky Generálneho štábu a od roku 2007 do 2008 velil Veliteľstvu logistiky Síl výcviku a podpory.
2. septembra 2008 ho prezident SR Ivan Gašparovič vymenoval do prvej generálskej hodnosti – brigádny generál.
Následne zastupoval veliteľa Síl výcviku a podpory. Od roku 2011 bol náčelníkom Štábu pre podporu operácií GŠ OS SR. Následne bol počas roka 2014 národným riaditeľom pre vyzbrojovanie. Od 1. júla 2014 pôsobil ako zástupca veliteľa Pozemných síl. Od 1. júla skončil presne po štyroch rokoch ukončil funkciu zástupcu veliteľa Pozemných síl.
K januáru 2021 bol Krištofovič pridelencom obrany na slovenskom veľvyslanectve v Moskve.

</doc>
<doc id="619537" title="Albert-Ludwigs-Universität Freiburg" url="https://sk.wikipedia.org/wiki?curid=619537">
Albert-Ludwigs-Universität Freiburg

Albert-Ludwigs-Universität Freiburg (krátko "Universität zu Freiburg" alebo hovorovo "Uni Freiburg") je univerzita vo Freiburgu im Breisgau. Založil ju 21. septembra 1457 rakúsky arcivojvoda Albrecht VI. Habsburský a je jednou z najstarších nemeckých univerzít.
Dnes sa prezentuje ako tzv. "Komplexná univerzita" ("Volluniversität"), tzn. vysoká škola na ktorej možno študovať všetky významné vysokoškolské odbory. Patrí medzi špičkové nemecké univerzity. Pre odlíšenie od univerzity, ktorá sa nachádza vo švajčiarskom Freiburgu (Fribourgu), sa niekedy označuje aj ako "Universität Freiburg im Breisgau".

</doc>
<doc id="619545" title="Národný park Mesa Verde" url="https://sk.wikipedia.org/wiki?curid=619545">
Národný park Mesa Verde

Národný park Mesa Verde () je národný park na juhozápade Colorada v USA. Park sa nachádza v Coloradskej plošine, v oblasti nazývanej Four Corners. V parku sa nachádzajú pozostatky skalných obydlí predkolumbovských Indiánov z 11. až 13. storočia. 
V roku 1978 bol park zapísaný nazoznam svetového dedičstva UNESCO.
Dejiny.
Najstaršie archeologické nálezy dokladajú prítomnosť ľudí v danej oblasti približne 7 500 rokov pred naším letopočtom. Prvé kamenné príbytky potom vznikli v 7. storočí.
Rozsiahlejšie skalné stavby vznikali od 11. storočia. Na konci 13. storočia bola väčšina príbytkov opustená a Indiáni sa presunuli smerom na juh do dnešného Nového Mexika.

</doc>
<doc id="619599" title="Katarína Nagy Pázmány" url="https://sk.wikipedia.org/wiki?curid=619599">
Katarína Nagy Pázmány

Mgr. Katarína Nagy Pázmány (* 1990, Detva, ČSFR, dnes Slovensko) je slovenská psychologička a občianska aktivistka pôsobiaca v mimovládnych organizáciách zameraných na rozvoj vzdelávania. Súčasne je jedna z hlavných organizátorov iniciatívy Za slušné Slovensko.
Život.
V rokoch 20112016 absolvovala bakalárske a magisterské štúdium v študijnom programe psychológia na Filozofickej fakulte Univerzity Komenského v Bratislave.
Od januára 2016 je členkou projektového tímu, ktorý vedie Komenského inštitút slúžiaci ako fórum pre učiteľov na diskusiu o problémoch v školstve na Slovensku a spôsoboch ich prekonávania prostredníctvom praktickej školskej reformy. Tento projekt realizuje občianske združenie Centrum environmentálnej a etickej výchovy Živica v odbornom partnerstve s Univerzitou Mateja Bela v Banskej Bystrici. V súčasnosti je na materskej dovolenke.
Pôsobenie v iniciatíve Za slušné Slovensko.
V interview pre "Denník N" uviedla, že o vražde Jána Kuciaka a Martiny Kušnírovej sa dozvedela ráno 26. februára 2018. "„Povedali to "[v rádiu]" ako suchú informáciu "[...]" akoby sa nič vážne nestalo. "[...]" Zdalo sa mi absurdné, že sa všetko neprerušilo a nerozprávalo iba o tom. Povedala som mu "[svojmu manželovi Petrovi Nagyovi]", že ak s tým nikto nič neurobí, tak to budeme musieť urobiť my. A tak sme sa dostali k organizovaniu pochodu.“" Udalosť na sociálnej sieti Facebook k spomienkovému pochodu za Jána Kuciaka a Martinu Kušnírovú vytvoril jej manžel Peter Nagy. Pri organizovaní sa spojili s organizátormi Veľkého protikorupčného pochodu študentmi Dávidom Strakom a Karolínou Farskou a ďalšími občianskymi aktivistami. Následne sformovali občiansku iniciatívu pod názvom Za slušné Slovensko a pokračovali v organizovaní protestov, v ktorých vláde Roberta Fica predložili viaceré požiadavky týkajúce sa najmä riadneho vyšetrenia vraždy a káuz, o ktorých informoval Kuciak vo svojich článkoch.

</doc>
<doc id="619600" title="Rudolf Macúch" url="https://sk.wikipedia.org/wiki?curid=619600">
Rudolf Macúch

Rudolf Macúch (* 16. október 1919, Dolné Bzince† 24. júl 1993, Berlín, Nemecko) bol slovenský orientalista, semitológ, filológ, polyglot (ovládal 45 jazykov), univerzitný profesor a evanjelický kňaz.
Životopis.
Pochádzal z rodiny murára. Do roku 1931 bol žiakom ľudovej školy v jeho obci. V rokoch 1931-1939 študent gymnázia v Novom Meste nad Váhom. Pokračoval štúdiom teológie na evanjelickej bohosloveckej fakulte Univerzity Komenského v Bratislave (1939-1943), v roku 1944 bol vysvätený za kňaza. Počas rokov 1943-1945 evanjelický kaplán v Betliari, Uhrovci, Trenčíne a Krajnom. Od roku 1945 do 1957 pôsobil ako odborný asistent u profesora Jána Bakoša na FF UK, v rokoch 1945-1947 absolvoval študijný pobyt v Paríži kde študoval arabčinu a pripravoval doktorskú dizertáciu. Titul PhDr. získal v roku 1948 za prácu „Slovanské mená a výrazy v arabskej geografii“. Preložil do slovenčiny Korán, preklad však zostal v rukopise.
V roku 1949 odišiel do Iránu, najprv učil francúzštinu a latinčinu na americkej misijnej škole, od roku 1954 profesor na Teheránskej univerzite. V roku 1952 sa stal iránskym štátnym občanom. V rokoch 1955-1958 absolvoval pracovný pobyt v Oxforde. Od roku 1963 pôsobil ako vedúci Institut für Semitistik und Arabistik pri Freie Universität Berlin až do odchodu na dôchodok v roku 1988.
Sprvu sa venoval arabistike, počas pobytu v Iráne riešil problematiku Mandejcov. Po príchode do Berlína začal študovať ďalšie semitské jazyky: samaritánsku hebrejčinu a samaritánsku aramejčinu a pre samaritanistiku vytvoril špeciálne pracovisko. Posledná oblasť, ktorej sa venoval, bol novosýrsky jazyk a literatúra (napr. jeho prostredníctvom sa západní učenci zoznámili s dejinami sýrskej literatúry od patriarchu Sýrskej antiochijskej ortodoxnej cirkvi).

</doc>
<doc id="619647" title="Monastier Sopoćani" url="https://sk.wikipedia.org/wiki?curid=619647">
Monastier Sopoćani

Kláštor Sopoćani (srb. "Сопоћани") je jeden zo stredovekých monastierov srbskej pravoslávnej cirkvi. Nachádza sa v južnej časti Srbska, približne 16 km západne od mesta Novi Pazar. Od roku 1979 je zapísaný na zozname svetového kultúrneho dedičstva UNESCO spoločne so Starim Rasom.
Dejiny.
Monastier bol postavený medzi rokmi 1259 a 1270 za vlády Štefana Uroš I. (ktorý je tu pochovaný) v hornatom teréne pramennej oblasti rieky Raška, neďaleko od Stariho Rasu - prvého hlavného mesta stredovekého srbského štátu Raška.
Kláštor bol mníchmi obývaný od svojho založenia až do roku 1689, kedy bol vypálený Osmanmi. Znovu osídlený a rekonštruovaný bol až v 20. storočí. 
Stavba nesie prvky románskej architektúry. Východná časť chrámu je tvorená polkruhovou apsidou, západné priečelie zahŕňa chrámovú predsieň. Kopula v centrálnej časti stavby (tzv. kríženie) je vystavená na tambure. Vysoká zvonica pochádza zo 14. storočia. Interiér je bohato zdobený byzantskými freskami, ktoré vznikli okolo roku 1270, napr. vyobrazenie Zosnutia presvätej Bohorodičky na západnej stene chrámovej lode. V tej dobe bol Konštantínopol v rukách križiakov a byzantskí umelci našli svoje uplatnenie na srbskom dvore.

</doc>
<doc id="619681" title="Jozef Keselica" url="https://sk.wikipedia.org/wiki?curid=619681">
Jozef Keselica

Jozef Keselica (* 4. apríl 1961 – † 5. máj 2018) bol známy rusínsky aktivista, hudobník, učiteľ, obdivovateľ Andyho Warhola.
Život.
V roku 1987 sa Keselica ešte ako mladý učiteľ dozvedel o úmrtí slávneho maliara Andyho Warhola. Na správe ho zaujala skutočnosť, že pochádzal z obce Miková. Odtiaľ pochádzala aj Keselicová matka. Od tohto času sa stal vedúcou rusínskou osobnosťou propagujúcou Warhola. Jeho malý byt vo Svidníku premenil na svätyňu s pamätihodnosťami a knihami o tomto umelcovi. V tejto súvislosti je Keselicu možné považovať za Warholovho profesionálneho a patologického fanušíka. On sám svoju motiváciu pre mániu popísal slovami: ""Niekedy ľudom hovorím, že Andy bol môj strýko. On vyjadruje spôsob našej osobnej a komunitnej sebarealizácie...“"
Dielo.
Bol autorom mnohých článkov a knihy AWA – od A k W a opäť späť – aNDREw wARHOLa o tejto osobnosti. Spolupracoval a účinkoval v mnohých dokumentoch v domácich aj zahraničných televíziách. Osobne sa niekoľkokrát stretol s jeho blízkymi spolupracovníkmi a priateľmi – Ultra Violet, Billy Name, ako aj s obidvoma bratmi Andyho Warhola – Johnom Warholom a maliarom Paulom. Bol spoluorganizátorom festivalu Andyho Warhola v Mikovej. Založil aj "The Andy Warhol pop art club" vo Svidníku, urobil množstvo výstav, audiovizuálnych programov, rozhlasových pásiem, venoval sa počítačovej grafike na spôsob pop-artu.
Hudba.
Bol zakladateľom kapely "Rusínske holosy", viedol teatrálno-hudobnú company "ČUMzBAGERA" a zhudobnil známy hymnus Rusínov "Karpaty, Karpaty", ktorý vyšiel ako singlová skladba na CD nosičoch. Jeho tvorba je silno ovplyvnená rusínskou kultúrou a rusínskym jazykom, ktorý v prevažnej miere v tvorbe využíval. Sám bol jeho veľkým podporovateľom a propagátorom, čo potvrdzujú jeho slová: "Je dosť zvláštne hľadať dôvody, prečo by mali ľudia robiť takú samozrejmú a normálnu vec, ako je používanie vlastnej reči. Pretože ak niekto prestane používať reč svojich prapredkov, ktorí preukázateľne pred stovkami rokov hovorili po svojom, po rusínsky, zradí svoju národnosť, matku a otca. Je nesprávne zahodiť svoj rodný jazyk, a tým aj kultúru celého svojho národa len preto, že si niekto omylom myslí, že nejaká iná reč je krajšia či dôležitejšia, než tá naša, zdedená." 
Film.
Keselica natáčal aj amatérske filmy. Patrí k nim aj ten s názvom 15 minút slávy Andyho Warhola, ktorý na medzinárodnej súťaži UNICA v roku 1993 v Argentíne ocenili bronzovou medailou. Účinkoval v televíznych reportážach domácej a zahraničnej produkcie a v dokumentárnych filmoch. Najznámejšie sú Warhol nation - Warholov národ z roku 1997 autorov Toma Triera a Jakoba Hogela a I am from nowhere – Jem znykadi – Som odnikiaľ režiséra Georga Mischa. 
Smrť.
Keselica zomrel na následky dopravnej nehody ku ktorej podľa odhadov došlo medzi 5. až 8. májom 2018. Havarované osobné auto bolo nájdené na takzvanom Poľanskom kopci nad obcou Rokytovce a pred obcou Malá Poľana v okrese Stropkov. Podľa polície za presne nezistených okolností zišiel vodič s autom mimo vozovky po pravej strane v smere svojej jazdy a prednou časťou vozidla narazil do stromu.

</doc>
<doc id="619684" title="Samonabíjacia karabína Simonov 45" url="https://sk.wikipedia.org/wiki?curid=619684">
Samonabíjacia karabína Simonov 45

Samonabíjacia karabína Simonov 45 (, Samozarjadnyj karabin sistema Simonova, 1945) je samonabíjacia karabína skonštruovaná v roku 1943 Sergejom Simonovom, ktorá používa náboje 7,62 × 39 mm. Ide o spoľahlivú a relatívne lacnú zbraň jednoduchšie konštrukcia. SKS bola najprv vyrábaná a používaná Sovietskym zväzom, ale neskôr vo veľkom vyvážená aj vyrábaná rôznymi krajinami. Medzi jej charakteristické vlastnosti patrí trvalo pripevnený skladací bajonet a sklopný pevný zásobník. Vzhľadom k tomu, že SKS postrádala schopnosť selektívne paľby a jej zásobník bol obmedzený na desať nábojov, rýchlo v sovietskych ozbrojených silách v päťdesiatych rokoch 20. storočia zastarala zavedením pušky AK-47. Karabíny SKS však naďalej slúžili u sovietskych pohraničníkov, vnútorných vojsk a druholiniových a záložných jednotiek po celé desaťročia.
SKS bola vyrábaná v zbrojovke v Tule od roku 1945 do roku 1958 a v Iževsku od roku 1953 do roku 1954, kým celková sovietska produkcia dosiahla asi 2,7 milióna karabín. Počas studenej vojny boli milióny ďalších karabín SKS a ich derivátov taktiež vyrábané na základe licencie v Čínskej ľudovej republike a v mnohých krajinách spojených s východným blokom. SKS bola vyvážená v obrovských množstvách a u povstaleckých síl po celom svete si získala obľubu ako ľahká a praktická zbraň, ktorá je napriek konvenčným obmedzeniam pre partizánsku vojnu dostatočná. Od 80. rokov je rad k zohnaní tiež na civilnom trhu v Severnej Amerike, kde zostáva populárny ako lovecká a športová puška. 

</doc>
<doc id="619694" title="Pierre Gasly" url="https://sk.wikipedia.org/wiki?curid=619694">
Pierre Gasly

Pierre Gasly (* 7. február 1996, Rouen, Francúzsko) je francúzsky pilot Formuly 1 v súčasnosti jazdiaci za tím Scuderia Alpha tauri. V rokoch 2014 až 2017 bol súčasťou vývojového programu Red Bull Junior Team. V roku 2016 sa stal šampiónom série GP2. Vo Formule 1 debutoval na Veľkej cene Malajzie 2017 v tíme Toro Rosso, za ktorý jazdil aj nasledujúci rok. Od sezóny 2019 jazdí za tím Red Bull Racing. Cez letnú prestávku bol znova vrátený do Toro Rosso kvôli jeho neuspokojivým výsledkom v Red Bull Racing, kde ho nahradil Alex Albon.

</doc>
<doc id="619699" title="Arťom Sergejevič Dziuba" url="https://sk.wikipedia.org/wiki?curid=619699">
Arťom Sergejevič Dziuba

Arťom Sergejevič Dziuba (; * 22. august 1988, Moskva, Rusko) je ruský futbalový útočník a reprezentant, ktorý hrá od roku 2015 za klub Zenit Petrohrad.
Reprezentačná kariéra.
V A-mužstve Ruska debutoval 11. 11. 2011 v priateľskom zápase v Pireuse proti tímu Grécka (remíza 1:1). 
V kvalifikačnej skupine G na EURO 2016 vo Francúzsku nastrieľal 8 gólov.
Tréner Leonid Sluckij ho zaradil do záverečnej 23-člennej nominácie na EURO 2016 vo Francúzsku, kde Rusko obsadilo so ziskom jediného bodu posledné štvrté miesto v základnej skupine B. Dziuba odohral na turnaji všetky tri zápasy svojho tímu.

</doc>
<doc id="619764" title="Predné vrchy" url="https://sk.wikipedia.org/wiki?curid=619764">
Predné vrchy

Predné vrchy je geomorfologický podcelok Turzovskej vrchoviny. Najvyšší vrch podcelku je vysoká Sagatka na severnom okraji územia.
Vymedzenie.
Zaberá východnú časť pohoria, severne od rieky Kysuce a mesta Čadca, medzi Olešnou a Podzávozom. Z troch strán nadväzuje na podcelky Turzovskej vrchoviny - severne leží Kornická brázda, západne Zadné vrchy a južným smerom Hornokysucké podolie. Východným smerom sa za riečkou Čierňanka nachádza Jablunkovské medzihorie.
Doprava.
Údolím Kysuce vedú významné komunikácie, ktoré zasahujú toto územie len okrajovo; Čadcou na sever do Česka a Poľska vedú cestné (diaľnica D3 a cesta I/11) i železničné (trať do Ostravy i do Zwardońa) ťahy. Z Čadce na Makov vedie cesta II. triedy i železničná trať. Predné vrchy sú charakteristické kopaničiarskym osídlením, preto tu existuje pomerne hustá sieť ciest.

</doc>
<doc id="619908" title="212. taktická letka" url="https://sk.wikipedia.org/wiki?curid=619908">
212. taktická letka

212. taktická letka je súčasť Vzdušných síl Armády Českej republiky v rámci 21. taktického krídla 21. základne taktického letectva. Vo výzbroji jednotky sa nachádza 16 jednomiestnych ľahkých bojových letúnov Aero L-159 Alca. Letka vznikla 1. decembra 2003 premenovaním na "42. stíhací letku" nesúcu čestný názov „Genmjr. Františka Peřiny“ na pamiatku pilota 312. československej stíhacej perute, ktorý sa v roku 2016 stal patrónom aj 212. taktickej letky. Za oficiálny dátum založenia letky je považovaný 1. január 1995, kedy počas reorganizácie AČR vznikla "42. stíhací letka" v rámci čáslavskej "4. základny taktického letectva".
Letecká technika.
Jediným typom letúna vo výzbroji 212. taktickej letky je ľahký bojový letún Aero L-159 ALCA, resp. jeho jednomiestny variant L-159A. Prvé stroje tohto typu získala vtedajšia 42. stíhacia letka koncom roku 2000. V roku 2003 bolo v zostave letky všetkých 72 L-159A vyrobených pre AČR, ale prevádzka takéhoto počtu letúnov sa ukázala ako nákladná a ministerstvo obrany došlo k záveru, že letectvo bude využívať maximálne 20 jednomiestnych strojov. Nadpočetné stroje boli prestavané na dvojmiestne L-159T1 či dlouhodobo uskladnené.
V roku 2007 došlo k zavedeniu dvojmiestnych letúnov L-159T1, ktoré 212. taktická letka prevádzkovala spolu s jednomiestným variantom L-159A až do roku 2013, kedy boli odovzdané novovytvorenej 213. výcvikovej letke. V polovici roku 2015 sa v zostave 212. taktickej letky nachádzalo 19 letúnov.
V júli 2015 preletela trojica „alek“ 212. taktickej letky na letisko spoločnosti Aero Vodochody v rámci predaja 15 letúnov L-159 do Iraku. Okrem 11 zakonzervovaných strojov boli predané 4 stroje z výzbroje českého letectva, z toho jeden dvojmiestny L-159T1 a tri jednomiestne L-159A.

</doc>
<doc id="620059" title="Cardi B" url="https://sk.wikipedia.org/wiki?curid=620059">
Cardi B

Belcalis Marlenis Almanzar (* 11. október 1992, New York, New York, Spojené štáty), známa pod umeleckým menom Cardi B, je americká reperka. Narodila sa a vyrastala v newyorskej štvrti Bronx. Prvýkrát upútala pozornosť cez sociálne médiá, kde diskutovala o svojej kariére striptérky; vďaka svojmu tvrdému a úprimnému postoju sa stala internetovou celebritou na Instagrame. V rokoch 2015 až 2017 pôsobila v seriáli VH1, "Love &amp; Hip Hop: New York" a vydala dva mixtapy. 
Od podpísania zmluvy s vydavateľstvom Atlantic Records v roku 2017 sa jej dva single („Bodak Yellow“ a „I Like It“) dostali na 1. miesto amerického rebríčka "Billboard" Hot 100. Jej debutový štúdiový album s názvom "Invasion of Privacy" (2018) obsadil prvú priečku "Billboard" 200. "Time" menoval reperku jednou zo 100 najvplyvnejších ľudí sveta roku 2018. 

</doc>
<doc id="620116" title="Kylian Mbappé" url="https://sk.wikipedia.org/wiki?curid=620116">
Kylian Mbappé

Kylian Mbappé Lottin (* 20. december, 1998, Bondy, Francúzsko) je francúzsky futbalista hrajúci za francúzsky klub Paríž Saint-Germain a francúzske národné futbalové mužstvo. Je považovaný za jedného z najlepších hráčov na svete, vďaka jeho dribblingu, zakončovaniu a rýchlosti.
Klubová kariéra.
AS Monaco.
Mbappé absolvoval futbalovú akadémiu v Clairefontaine-en-Yvelines. S juniorkou Monaka vyhral v roku 2016 Coupe Gambardella. V seniorskom tíme debutoval 2. decembra 2015 ako najmladší hráč v histórii klubu. AS Monacu pomohol k účasti v semifinále Ligy majstrov UEFA 2016/17, keď zaznamenal šesť gólov a stal sa najmladším hráčom, ktorý skóroval v semifinále súťaže. Tiež vyhral s Monakom v sezóne 2016/17 Ligue 1, strelil pätnásť gólov, na osem nahral a bol zvolený najlepším mladým hráčom sezóny.
Paris Saint-Germain.
2017–18: Rekordný prestup a "treble".
V roku 2017 odišiel na hosťovanie do Parížu Saint-Germain s opciou na kúpu za 180 miliónov eur. Tá bola po sezóne využitá, Mbappé sa tak stal hráčom tohto parížskeho veľkoklubu. Pri svojom debute 8. septembra skóroval pri výhre Ligue 1 5:1 v Metz, v ktorej bol vylúčený Benoît Assou-Ekotto za jeho faulovanie. O štyri dni neskôr Mbappé zaznamenal svoj prvý európsky gól v tíme Les Parisiens v skupinovej fáze Ligy majstrov 5:0 vonku porážkou Celticu. Zaskvel sa pri víťazstve PSG nad Bayernom Mníchov 3:0 v druhom skupinovom zápase Ligy majstrov, keď pripravil góly pre Edinsona Cavaniho a Neymara. 6. decembra Mbappé strelil svoj 10. gól v Lige majstrov pri prehre 3:1 s Bayernom Mníchov a stal sa najmladším hráčom, ktorý dosiahol túto hranicu vo veku 18 rokov a 11 mesiacov. Po získaní prvého ligového titulu v klube, 8. mája 2018, Mbappé hral ako PSG, zvíťazil 2:0 proti Les Herbiers VF a získal tak Coupe de France v rokoch 2017-18. V sezóne 2017/2018 vyhral s PSG Ligue 1, vo všetkých súťažiach vstrelil dohromady 30 gólov.
2018-19: Hráč roku v Ligue 1.
Mbappé vo svojom prvom vystúpení v sezóne skóroval dvakrát a to posledných 10 minút zápasu, keď PSG vyhral v Ligue 1 proti Guingampu 3:1. V nasledujúcom ligovom zápase skórovali Mbappé, Cavani a Neymar pri víťazstve doma nad Angers 3:1. 1. septembra skóroval a asistoval pri výhre hostí 4:2 nad Nîmesom, ale prvýkrát v kariére bol vylúčený. Mbappé po zápase povedal reportérom: „Keby som mal možnosť to zopakovať, urobil by som to isté. Ospravedlňujem sa priaznivcom i všetkým, ale nemôžem to tolerovať niečo také“. 
8. októbra Mbappé strelil štyri góly za 13 minút pri domácom víťazstve 5:0 nad Lyonom a stal sa najmladším hráčom (19 rokov a 9 mesiacov), ktorý strelil štyri góly v jednom zápase v Ligue. 1 za posledných 45 sezón. Dňa 3. decembra bol Mbappé víťazom Kopa Trophy, ktorú francúzsky futbal udeľuje najlepšiemu hráčovi sveta do 21 rokov.
Mbappé bol 19. januára 2019 jedným z dvoch hráčov (druhým bol Cavani), ktorý strelil hetrik pri výhre 9:0 nad Guingampom a prekonal rekord PSG rekord z minulej sezóny. 2. marca dvakrát skóroval pri výhre 2:1 nad Caen; jeho druhý gól bol zároveň jeho 50. gólom v PSG. 12. marca 2019 strelil druhý gól vo výhre hostí 0-4 proti Dijonu FCO v Ligue 1. PSG ukončil sezónu ako šampión Ligue 1, Mbappé vyhral cenuý hráča roka, a zároveň ukončil sezónu ako najlepší strelec gólov s 33 gólmi.
Reprezentačná kariéra.
Mbappé reprezentoval Francúzsko v kategóriách U17 a U19. Hral na majstrovstvách Európy vo futbale hráčov do 19 rokov 2016, kde k zisku zlatých medailí pre Francúzsko prispel piatimi gólmi a bol tak druhým najlepším strelcom turnaja.
V A-mužstve francúzskej reprezentácie debutoval 25. marca 2017 v stretnutí kvalifikácie na majstrovstvá sveta v Luxemburgu proti Luxembursku, ktoré Francúzi vyhrali 3-1, keď v 78. minúte vystriedal Dimitriho Payeta.
Zúčastnil sa aj Majstrovstiev sveta 2018 vo futbale, kde získal titul majstra sveta s Francúzskom. Vo finále jeho tím zdolal Chorvátsko 4-2, Mbappé dal štvrtý gól. Na turnaji zaznamenal 4 góly.

</doc>
<doc id="620124" title="Migos" url="https://sk.wikipedia.org/wiki?curid=620124">
Migos

Migos je americké hip-hopové trio z Lawrenceville v Georgii, ktoré vzniklo v máji 2008. Jeho členmi sú rapperi známi pod umeleckými menami Takeoff, Quavo a Offset. 
Migos vydali svoj prvý singel „Bando“ v roku 2012 a svoj prvý komerčný debutový singel „Versace“, ktorý je súčasťou mixtape "Y.R.N." ("Young Rich Niggas"), v roku 2013. Neskôr vyšli single „Fight Night“ (2014), „Look at My Dab“ (2015) a ďalšie štyri sa umiestnili v top 10 rebríčku "Billboard" Hot 100: „Bad and Boujee“ (feat. Lil Uzi Vert) (2016) – číslo 1, „MotorSport“ (s Nicki Minaj a Cardi B) (2017) – číslo 6, „Stir Fry“ (2017) – číslo 8, a „Walk It Talk It“ (feat. Drake) (2018) – číslo 10. Svoj prvý album "Young Rich Nation", ktorý má rovnaké iniciály, ako ich prvý mixtape, vydali v roku 2015. V roku 2017 začali svoju úspešnú sériu albumom "Culture", o rok neskôr vyšiel "Culture II" a v roku 2021 vyšlo už aj tretie pokračovanie "Culture III".
Hudba a vznik skupiny.
Názov Migos vznikol skrátením španielskeho slova „amigos“ (prekl. kamaráti, priatelia), ale všetci traja členovia skupiny nie sú len priatelia; Quavo je Takeoff-ov ujo a zároveň aj Offset-ov bratranec. Trio pochádza z mestečka Lawrenceville, ktoré leží asi 50 kilometrov severne od hlavného mesta štátu Georgia, Atlanty, a preto je v ich pesničkách často počuť slovné spojenia ako "nawfside" alebo "nawf Atlanta", pri čom slovo "nawf" je slangová verzia anglického slova "north" (prekl. sever).
O členoch Migos je všeobecne známe, že každý z nich pridáva ich hudbe niečo iné. Quavo (Quavious Marshall) je na hip-hopovej scéne známy najmä svojimi melodickými refrénmi, a preto to býva väčšinou on, kto opakuje jednu časť počas celého trvania piesne (napr. v singli „Walk It Talk It“ Quavo celú dobu opakuje najchytľavejšiu časť – "Walk it like I talk it"). Offset (Kiari Cephus) piesni pridáva rýchlejší „flow“ a potrebnú energiu a Takeoff (Kirshnik Ball), naopak, pesničku viac upokojí. Ich piesne sú taktiež známe svojimi „sekundárnymi vokálmi“, tou akokeby ozvenou alebo pokrikmi, ktoré počuť v každej ich piesni (najlepší príklad toho je prvá minúta singlu „Bad and Boujee“) a svojimi kvalitnými trap „beatmi“ (melódiami), ktoré im skladajú väčšinou top producenti, ako napríklad Metro Boomin alebo dvojica Nard &amp; B.
Migos sa prvýkrát dostali do popredia, keď Drake v roku 2013 zremixoval ich prvý komerčný singel „Versace“. V ich začiatkoch si ich všimol aj Gucci Mane, ktorý ich zoznámil so zakladateľmi nahrávacej spoločnosti Quality Control Music.
Ako každý na hudobnej scéne, aj Migos majú svojich kritikov. Pravdepodobne najznámejší z nich je Joe Budden, ktorý už niekoľko rokov dáva najavo svoju nespokojnosť s ich hudbou – v jednom interview s nimi sa po pár slovách zasmial a odišiel. O Eminemovi je známe, že opovrhuje tzv. „mumble-rapom“, čo je štýl rapu, v ktorom sa nekladie takmer vôbec dôraz na slová ale všetko sa to hrá na melódiu, a tento opis celkom sedí na Migos. Eminem si preto v jednej piesni zo svojho albumu "Kamikaze" (2017), ktorý je známy tým, že sa v ňom vo veľkom zosmiešňovali najmä mumble-rapperi, zobral do úst aj Migos – časťou "Brain dead, eye drops, pain meds, cyclops, they bed, iPod, maybach, my bach" napodobňoval melódiou aj nezmyselnosťou slov najúspešnejší singel Migos „Bad and Boujee“. Eminem je ale kritikom celého mumble-rapu, nie iba skupiny Migos, a aj preto to skupina z Georgie nechala tak. Vo svojej piesni „Straightenin“ (2021) ho ale Takeoff spomenul a prirovnal farbou tela ku kokaínu – ako Takeoff ale povedal, ide iba o spomenutie s rešpektom, keďže Migos sú známi svojou náklonnosťou k „bielemu prášku“.
V roku 2013, keď sa skupina preslávila, sa po internete začal šíriť meme, kde si ľudia robili srandu z toho, že Migos sú lepší ako Beatles. Na odovzdávaní Zlatých glóbusov potom americký komik, herec a spevák Donald Glover spomenul, že „Migos sú Beatles našej generácie“. Na nevinnom meme sa ale ľudia už prestávali smiať, keď v roku 2017 vyšiel album "Culture", v roku 2018 sa potom šírenie memu úplne skončilo, keďže Migos dorovnali rekord práve The Beatles o najviac piesní v rebríčku "Billboard" Hot 100 vytvorených jednou skupinou (14).
Filmografia.
Poznámky:
Zdroj.
"Všetky časti odseku “Hudba a vznik skupiny“ sa dajú nájsť v angličitne na stránke genius.com, či už vo verzii textu, interaktívnej prezentácie alebo videa."

</doc>
<doc id="620185" title="2. hokejová liga (Slovensko) 2018/2019" url="https://sk.wikipedia.org/wiki?curid=620185">
2. hokejová liga (Slovensko) 2018/2019

2. hokejová liga (Slovensko) 2018/2019 je dvadsiata šiesta sezóna v histórii 2. hokejovej ligy. Hrá v nej 17 tímov rozdelených do dvoch skupín. Úspešnejší bude bojovať v baráži o St. Nicolaus 1. hokejovú ligu. Víťaz 2. ligy bude hrať baráž.
Hrací model.
I. časť - ZÁKLADNÁ (ZČ)
a) V základnej časti skupiny “A” sa stretnú družstvá každý s každým celkovo 2x (1x doma, 1x vonku) = 18 kôl
b) V základnej časti skupiny “B” sa stretnú družstvá každý s každým 2x (1x doma, 1x vonku) = 14 kôl
c) PP SZĽH čl. 2.1.15 - prestupové obdobie je obdobie určené na podávanie žiadostí o prestup alebo hosťovanie, ktoré je od 1. mája bežného roku do 31. januára nasledujúceho kalendárneho roka, pokiaľ Výkonný Výbor SZĽH (ďalej len “VV SZĽH”) neurčí pre jednotlivé súťaže skorší dátum ukončenia prestupového obdobia v príslušnej súťaži, najneskôr do konca základnej časti príslušnej súťaže; tým nie je dotknutý koniec medzinárodného prestupového obdobia, určený predpismi IIHF, ak IIHF nestanoví pre olympijskú sezónu v ktorej sa konajú ZOH predĺženie termínu konca medzinárodného prestupového obdobia.
Bodovanie: 3 body - výhra v riadnom hracom čase, 2 body - výhra po predĺžení alebo SN, 1 bodov - prehra v predĺžení, alebo po SN, 0 bodov - prehra v riadnom hracom čase
II. časť - O umiestnenie 5.- 8. v skupinách (skupina "A" a skupina "B")
a) Družstvu umiestnenému po ZČ v sk. "A" na 9. mieste skončila sezóna.
b) Časť O umiestnenie 5.-8. v sk. "A" odohrajú družstvá umiestnené po ZČ v sk. "A" na 5. až 8. mieste systémom nasadenia 5.-8. a 6.-7. na 2 stretnutia (2 kolá). Časť O umiestnenie 5.-8. v sk. "B" odohrajú družstvá umiestnené po ZČ v sk. "B" na 5. až 8. mieste systémom nasadenia 5.-8. a 6.-7. na 2 stretnutia (2 kolá).
c) Víťazi sérií O umiestnenie 5.-8. sk. "A" odohrajú stretnutia o konečné 5. miesto v skupine "A" systémom nasadenia 1.-2. na 2 stretnutia (2 kolá). Víťazi sérií O umiestnenie 5.-8. sk. "B" odohrajú stretnutia o 5. miesto skupiny "B" systémom nasadenia 1.-2. na 2 stretnutia (2 kolá).
d) Porazené družstvá z časti O umiestnenie 5.-8. sk. "A" odohrajú stretnutia o konečné 7. miesto v skupine "A" systémom nasadenia 1.-2. na 2 stretnutia (2 kolá). Porazené družstvá z časti O umiestnenie 5.-8. sk. "B" odohrajú stretnutia o konečné 7. miesto v skupine "B" systémom nasadenia 1.-2. na 2 stretnutia (2 kolá).
II. časť - Play Off v skupinách (skupina "A" a skupina "B")
a) Play Off Semifinále sk. "A" odohrajú družstvá umiestnené v sk. "A" po ZČ na 1. až 4. mieste, ktoré odohrajú stretnutia systémom nasadenia 1.-4. a 2.-3. na 2 víťazné stretnutia (max. 3 kolá). Play-Off Semifinále sk. "B" odohrajú družstvá umiestnené v sk. "B" po ZČ na 1. až 4. mieste, ktoré odohrajú stretnutia systémom nasadenia 1.-4. a 2.-3. na 2 víťazné stretnutia (max. 3 kolá).
b) Víťazi z Play-Off Semifinále sk. "A" hrajú Finále skupiny "A" systémom nasadenia 1.-2. na 2 víťazné stretnutia (max. 3 kolá). Víťazi Play-Off Semifinále PO sk. "B" hrajú Finále skupiny "B" systémom nasadenia 1.-2. na 2 víťazné stretnutia (max. 3 kolá).
c) Porazení z Play-Off Semifinále sk. "A" odohrajú stretnutia o konečné 3. miesto v skupine "A" systémom nasadenia 1.-2. na 2 stretnutia (2 kolá). Porazení z Play-Off Semifinále sk. "B" odohrajú stretnutia o konečné 3. miesto v skupine "B" systémom nasadenia 1.-2. na 2 stretnutia (2 kolá).
II. časť - Play Off O 3. miesto a O víťaza 2LS (Finále)
a) Porazené družstvá Play-Off Finále sk. "A" a Finále sk. "B" hrajú proti sebe stretnutia o konečné 3. miesto 2LS systémom nasadenia 1.-2. na 2 stretnutia (2 kolá).
b) Víťazi Play-Off Finále sk. "A" a Finále sk. "B" hrajú proti sebe Finále (O Víťaza 2LS) systémom nasadenia 1.-2. na 2 víťazné stretnutia (max. 3 kolá, 1x doma-1x vonku, príp. rozhodujúci zápas 1x neutrálne ihrisko).
III. časť BARÁŽ o I. HL SR (súťaž riadená ZOK I. HL SR)
a) Družstvo 1HL umiestnené na poslednom 4. mieste v časti O Play Out odohrá barážové stretnutia s Víťazom 2LS 2018/19. Baráž sa hrá na 4 víťazné stretnutia.
V skupine B (Východ) nastúpia slovenské celky proti poľskému KH 58 Sanok.
II. časť.
O umiestnenie 5.8. miesto v skupine A.
Poznámka O postupe rozhodol väčší počet strelených gólov
O konečné umiestnenie o 5. miesto v skupine A.
Poznámka O umiestnení rozhodol väčší počet strelených gólov
Play-off v skupine A.
O 3.miesto.
Poznámka O umiestnení rozhodol väčší počet strelených gólov
III. časť.
Baráž o St. Nicolaus 1. hokejovú ligu.
HK Levice postúpili do Slovenskej hokejovej ligy 2019/2020 len musia splniť podmienky súťaže a HC Prešov zostúpil do 2. hokejovej ligy 2019/2020.

</doc>
<doc id="620187" title="Mikroskopická čierna diera" url="https://sk.wikipedia.org/wiki?curid=620187">
Mikroskopická čierna diera

Mikroskopické čierne diery sú hypotetické drobné čierne diery, pri ktorých hrajú dôležitú úlohu kvantovo mechanické efekty. Tieto čierne diery majú menšiu hmotnosť ako hviezdy a názov bol zavedený v roku 1971 Stephenom Hawkingom. 
Je možné, že takéto kvantové prvotné čierne diery boli vytvorené v prostredí s vysokou hustotou ranného vesmíru, prípadne v následných fázových prechodoch. Môžu byť pozorované astrofyzikmi cez častice ktoré budú emitovať Hawkingovo žiarenie.
Niektoré hypotézy ktoré zahŕňajú dodatočné rozmery predpokladajú žeby mohli vytvoriť čierne diery s energiami menšími ako 1 TeV, ktoré sú bežné v urýchľovačoch ako je veľký hadrónový urýchľovač častíc v CERNu. Hoci by sa takéto čierne diery okamžite vyparili alebo zanechali veľmi slabo interagujúce zvyšky.
Minimálna hmotnosť čiernej diery.
V podstate môže mať čierna diera akúkoľvek hmotnosť rovnú alebo vyššiu ako je Planckova hmotnosť (to je asi 2,2 kg alebo 22 mikrogramov). Na vytvorenie čiernej diery musí byť dostatočná koncentrácia hmoty alebo energie. Úniková rýchlosť musí prevyšovať rýchlosť svetla. Tento stav udáva Schwarzschildov polomer, ktorý sa dá vypočítať ako :
kde: 
Na druhej strane Comptonova vlnová dĺžka : formula_2 kde je Planckova konštanta, predstavuje minimálnu veľkosť oblasti v ktorej môže byť lokalizovaná hmotnosť .
Pre dostatočne malú hmotnosť je redukovaná Comptonova vlnová dĺžka :formula_3, kde ħ je redukovaná Planckova konštanta viac ako polovica Schwarzchildovho polomeru, pre ktorú neexistuje popis čiernej diery.
Niektoré teórie dnešnej fyziky ako je napríklad teória strún dáva možnosť jednoduchším modelom na vytvorenie mikroskopických čiernych dier vďaka dodatočným rozmerom. Vo vyšších priestorových rozmeroch sa gravitačná sila zvyšuje rýchlejšie s klesajúcou vzdialenosťou ako v troch rozmeroch. Pri špeciálnych konfiguráciách dodatočných rozmeroch môže tento efekt znížiť Planckove jednotky do rozsahu TeV.
Umelé mikroskopické čierne diery.
Pri trojrozmernej gravitácii je minimálna energia mikroskopickej čiernej diery 1019 GeV, ktorá by mala byť stlačená do priestoru Planckových dĺžok. To je za hranicami možností dnešnej technológie. Odhaduje sa, na zrazenie dvoch častíc na Plankových dĺžkach, v súčasnosti dosiahnuteľnom magnetickom poli, by vyžadoval kruhový urýchľovač v priemere 1 000 svetelných rokov. Veľký hadrónový urýchľovač má dnes energiu 14 TeV pre protón-protónovú kolíziu a 1 150 TeV pre Pb-Pb kolíziu.
Hawkingov výpočet a všeobecne kvantová mechanika predpovedajú, že mikroskopické čierne diery sa odparujú takmer okamžite.
Virtuálne mikroskopické čierne diery navrhol v roku 1995 Stephen Hawking a Fabio Scardigli ako súčasť teórie veľkého zjednotenia, ktorá by mohla byť kandidátom na kvantovú gravitáciu.

</doc>
<doc id="620194" title="ŠKF Sereď" url="https://sk.wikipedia.org/wiki?curid=620194">
ŠKF Sereď

ŠKF Sereď je slovenský futbalový klub z mesta Sereď hrajúci v najvyššej slovenskej futbalovej súťaži od sezóny 2018/19. Domáce zápasy hráva na Štadióne FC ViOn v Zlatých Moravciach, ktorý disponuje kapacitou 3 787 miest. Dôvodom je, že štadión v Seredi nespĺňa podmienky pre najvyššiu súťaž a je priebežne rekonštruovaný.
História.
Založenie prvého futbalového klubu v Seredi siaha do roku 1914, kedy skupina zanietencov založila mestské mužstvo pod názvom Sereďský športový klub. Presný dátum založenia bol 28. jún 1914. Mestský štadión Sereď bol vybudovaný a otvorený v roku 1962. Historicky prvý postup do najvyššej slovenskej futbalovej súťaže zaznamenali Sereďčania v sezóne 2017/18, keď po zisku druholigového titulu postúpili do najvyššej súťaže, kde sa prvýkrát predstavili v sezóne 2018/19.
Spolupráca.
Nasledujúce futbalové kluby spolupracujú so ŠKF Sereď:
Rivalita.
Zápasy s klubmi z okolia mesta Sereď bývajú už tradične nazývané ako regionálne derby. Nazvať sa tak dá hlavne konfrontácia ŠKF Sereď s FC Nitra, FC ViOn Zlaté Moravce – Vráble či FC Spartak Trnava.
Tréneri.
Zoznam trénerov klubu od postupu do najvyššej slovenskej futbalovej súťaže:

</doc>
<doc id="620217" title="Martin Herem" url="https://sk.wikipedia.org/wiki?curid=620217">
Martin Herem

Generálmajor Martin Herem (* 17. december 1973, Tallinn, Estónska SSR) je estónsky generál.
V súčasnosti je od 15. júla 2016 Náčelník Štábu Estónskych obranných síl V januári 2018 bol ministrom obrany navrhnutý do funkcie Veliteľa Estónskych obranných síl, ktorú prevezme 5. decembra 2018, dovtedy bude vykonávať svoju doterajšiu funkciu.
Vojenská kariéra.
Svoju vojenskú kariéru v Estónskych ozbrojených silách začal v roku 1992. Ešte predtým sa po obnovení nezávislosti Estónska podieľal na spoluzaložení Obrannej ligy. Po ukončení Estónskej národnej vysokej škole obrany a získaní magisterského titulu pracoval ako veliteľ čaty a v štábnych a veliteľských funkciách na úrovni práporu. Po absolvovaní Baltickej vysokej školy obrany vyučoval taktiku na Estónskej národnej vysokej škole obrany. Zúčastnil sa tiež misii v Iraku.
V roku 2006 bol povýšený na majora. Od roku 2007 bol veliteľom štábu a neskôr veliteľom Severovýchodného obranného veliteľstva. V roku 2009 bol povýšený na podplukovníka. Od roku 2012 bol zástupcom veliteľa Estónskej národnej vysokej školy obrany a od roku 2013 jej veliteľom. V rovnakom roku bol povýšený na plukovníka. Od 15. júla 2016 je Náčelníkom Štábu Estónskych obranných síl, stal sa prvým absolventom Estónskej národnej vysokej školy obrany v tejto funkcii. Od roku 2017 bol brigádnym generálom.
V januári 2018 bol ministrom obrany (Jüri Luik) navrhnutý do funkcie veliteľa Estónskych obranných síl. Po prerokovaní v Rade národnej bezpečnosti estónske parlamentu bol na pozíciu menovaný vládou. Funkcie sa ujme 5. decembra 2018. Súčasný veliteľ je generál Riho Terras. Vo februári 2018 ho prezidentka Kersti Kaljulaidová povýšila na generálmajora.

</doc>
<doc id="620319" title="MOL Aréna" url="https://sk.wikipedia.org/wiki?curid=620319">
MOL Aréna

MOL Aréna je futbalový štadión v meste Dunajská Streda. Svoje domáce zápasy tu od roku 1954 hrá klub FK DAC 1904 Dunajská Streda.
História štadióna.
Mestský futbalový štadión bol postavený v roku 1953 a 7. júna 1954 tu odohrali domáci svoj prvý zápas proti výberu Budapešti, v ktorom podľahli 1:8. Štadión prešiel v 80. rokoch 20. storočia prestavbou, kedy pre účely spartakiády v roku 1985 pribudla aj nová tribúna. Kapacita štadióna bola na prelome dekád po dobudovaní obidvoch tribún približne 16,5 tisíca divákov.
Výstavba nového štadióna.
Na mieste pôvodného štadióna postupne, počas prevádzky, vznikol nový, pričom jeho kapacita je 12 700 divákov a spĺňa kritériá kategórie 4 UEFA. Prvý zápas odohral DAC na kompletne zrekonštruovanom štadióne 16.2.2019 proti Slovanu Bratislava v rámci Fortuna ligy.
Významné zápasy.
Na štadióne odohral jeden zápas aj reprezentačný výber Slovenska, kedy 30. marca 1993 remizoval v prípravnom zápase s Litvou 2:2.
Domáci klub odohral na štadióne všetky pohárové zápasy, vrátane toho s Fc Gabčíkovo, kedy v domácej odvete pred 572 divákmi podľahol súperovi vedenému Attilom Véghom o dva góly.

</doc>
<doc id="620336" title="Fakultná nemocnica s poliklinikou F. D. Roosevelta Banská Bystrica" url="https://sk.wikipedia.org/wiki?curid=620336">
Fakultná nemocnica s poliklinikou F. D. Roosevelta Banská Bystrica

Fakultná nemocnica s poliklinikou F. D. Roosevelta Banská Bystrica je koncová (pre Banskobystrický kraj), fakultná nemocnica sídliaca v Banskej Bystrici. Je výuková základňa pre Fakultu zdravotníctva Slovenskej zdravotníckej univerzity. Generálnou riaditeľkou nemocnice je Ing. Miriam Lapuníková, MBA. Od septembra 2020 pôsobí ako dočasná riaditeľka, ministerstvo zdravotníctva odvolalo trojčlenné vedenie nemocnice a vyhlásilo výberové konanie na nového riaditeľa či riaditeľku. Pred zrušením trojčlenného vedenia v ňom pôsobili ako ekonomická riaditeľka Ing. Ivana Sklenková a medicínsky riaditeľ MUDr. Milan Urbáni, MPH.
Dejiny.
Prvá nemocnica v meste vznikla v roku 1820 v dome bývalého mestského kata. Dr. Ľudovít Rajčič v roku 1896 žiadal postaviť novú. Nemocnica však nebola postavená kvôli stavbe harmaneckej železničnej trate cez jej areál. V roku 1899 však mesto rozhodlo o postavení nemocnice na pozemku zvanom Bánoš. Tá bola postavená v rokoch 1900 až 1901 na náklady mesta ako Mestská nemocnica. So 150 posteľami slúžila tiež ako župná nemocnica. Dr. Rajčič bol jej prvým riaditeľom a súčasne primárom. V roku 1918 je nemocnica premenovaná na Štátnu oblastnú nemocnicu. Od roku 1936 do 1945 je riaditeľom a primárom Daniel Petelen, v roku 1945 sa nemocnica rozdelila na dva oddelenia: chirurgicko – pôrodnícke a interné oddelenie. Počas SNP fungovala ako Divízna chirurgická nemocnica pre vojakov 1. Čsl. armády. Americkí Slováci po vojne venovali peniaze na nemocničné prístroje a nástroje a Rooseveltova nadácia prispela na výstavbu nového pavilónu v Štátnej oblastnej nemocnici. Od roku 1947 nesie Rooseveltovo meno, ale už od roku 1954 sa nazýva Nemocnica s poliklinikou. V roku 1951 bol z nemocnice základ Krajského ústavu národného zdravia. Nová nemocnica sa začala stavať v roku 1968. Projektovaná bola pre 1100 postelí. „"Komplex stavieb, odovzdaný do užívania v rokoch 1981-1982, vyjadruje svojim architektonickým a technickým riešením s dominantou monoblokov dospelých, koncepčné ponímanie modernej európskej nemocnice s poliklinikou špičkového typu 70-tych rokov."“ K názvu z roku 1947 sa nemocnica vrátila až v roku 1991. Meno po americkom prezidentovi je unikátne v strednej Európe) Od roku 2004 je fakultnou nemocnicou, druhou najväčšou v siete Slovenskej zdravotníckej univerzite.
Od 1. januára 1991 bola štátna rozpočtová organizácia v zriaďovateľskej pôsobnosti Ministerstva zdravotníctva SR, od 1.januára 1995 sa zmenila na príspevkovú organizáciu. V roku 2017 bolo určeých 20 miliónov eur na opravy nemocnice. V máji 2021 minister zdravotníctva Vladimír Lengvarský s vedením nemocnice diskutoval o jej budúcej obnove.
Činnosť.
K 31. decembru 2017 boli medzi organizačnými jednotkami nemocnice:
K 31. decembru 2017 nemocnica disponovala s 901 lôžokami a 15 lôžokami na dennom psychiatrickom stacionári LÚČ. Za rok 2017 prepustila 39 875 pacientov ukončením hospitalizácie. V ambulantnej časti došlo k 478 092 návštevám. Priemerný počet zamestnancov k 31. decembru 2017 dosahoval 2 248. Počas roku 2017 v nemocnici vykonalo stáž 565 študentov, z toho 92 z lekárskych fakúlt a 473 z nelekárskych. Domovské inštitúcie študentov sú zo Slovenska aj z Česka.
V roku 2017 bola v hodnotení Inštitútu INEKO hodnotená ako tretia najlepšia na Slovensku v kategórii veľké nemocnice. Spolu so susednou Detskou fakultnou nemocnicou s poliklinikou je najväčším zamestnávateľom kraja s viac ako 2500 zamestnancami. Podľa hodnotenia INEKO v roku 2018 bola nemocnica najlepšia štátna v rámci Slovenska. Bola to prvá výhra FN FDR. Najlepším ukazovateľom nemocnice je jej otvorenosť voči verejnosti.
V hodnotení INEKO v roku 2020 (založeného na dátach z rokov 2016 až 2019) nemocnica získala titul nemocnica roka v kategórii veľké nemocnice. Je to už tretí krát po sebe, pričom má „v priemere najkomplikovanejších pacientov“ na Slovensku.

</doc>
<doc id="620408" title="UNWTO" url="https://sk.wikipedia.org/wiki?curid=620408">
UNWTO

UNWTO - Svetová organizácia turizmu - je odbornou organizáciou systému svetovej Organizácie spojených národov (OSN) a ktorá má v kompetencii podporu a propagáciu zodpovedného a udržateľného cestovného ruchu dostupného pre všetkých. UNWTO ako vedúca medzinárodná organizácia v oblasti cestovného ruchu podporuje cestovný ruch ako hnaciu silu ekonomického rastu, rozvoja regiónov a environmentálnej udržateľnosti, ponúka vedenie a podporu pri rozvíjaní know-how a politík cestovného ruchu po celom svete. Členskú základňu UNWTO tvoria reprezentanti súkromného sektora, vzdelávacie inštitúcie a organizácie cestovného ruchu. UNWTO poskytuje možnosť spájať záujmy vlád a produktové skupiny cestovného ruchu a budovať partnerstvo verejného a súkromného sektora, keďže jej členmi nie sú iba zvrchované štáty, ale aj predstavitelia súkromnej sféry. Slovenská republika sa ako suverénny štát stala plnoprávnym členom UNWTO sukcesiou 1. januára 1993. Valné zhromaždenie je najvyšším orgánom UNWTO. Zasadá každé dva roky a zúčastňujú sa ho delegácie reprezentujúce plnoprávnych a pridružených členov. Umožňuje stretnutie vedúcich predstaviteľov svetového cestovného ruchu, expertov, organizácií a inštitúcií. Schvaľuje rozpočet organizácie a program práce; rozhoduje o administratívnych, finančných, organizačných, štatutárnych a ďalších otázkach súvisiacich s činnosťou organizácie; prediskutováva dôležité problémy odvetvia cestovného ruchu a zaoberá sa jeho ďalším smerovaním. 

</doc>
<doc id="620494" title="Lucas Digne" url="https://sk.wikipedia.org/wiki?curid=620494">
Lucas Digne

Lucas Digne (* 20. júl 1993) je francúzsky profesionálny futbalista, hrajúci za anglický klub Everton. Jeho pozíciou je post krajného obrancu.
Klubová kariéra.
Lille OSC.
Dňa 27. júla 2010 podpísal svoju prvú profesionálnu zmluvu s tímom Lille OSC na tri roky takže do júna 2013. Za tím odohral 49 zápasov a dal 2 góly.
Paris Saint-Germain.
Dňa 17. júla 2013 podpísal päťročnú zmluvu s tímom Paris Saint-Germain FC. Z Lille do PSG prestúpil za 15 miliónov €.
AS Rím (hosťovanie).
V auguste 2015 odišiel na ročné hosťovanie s opciou na prípadnou kúpou do talianskeho prvoligového klubu AS Rím.
FC Barcelona.
V júli 2016 po EURE prestúpil z PSG do FC Barcelona, kde podpísal päťročný kontrakt.
Everton.
V prestupovom období 2018/2019 prestúpil Digne do Evertonu za čiastku okolo 20 miliónov eur + bonusy.
Reprezentačná kariéra.
Digne hral za francúzske mládežnícke reprezentácie od kategórie U16.
V A-mužstvo Francúzska debutoval 5. 3. 2014 v priateľskom zápase v Saint-Denis proti reprezentanti Holandska (výhra 2:0).
Tréner Didier Deschamps ho vzal na Majstrovstvá sveta 2014 v Brazílii. Francúzi vypadli na šampionáte vo štvrťfinále s Nemecku po porážka 0:1.

</doc>
<doc id="620525" title="Erik Pačinda" url="https://sk.wikipedia.org/wiki?curid=620525">
Erik Pačinda

Erik Pačinda (* 9. máj 1989, Košice) je profesionálny slovenský futbalista hrajúci za slovenský prvoligový klub Spartak Trnava. Jeho pozíciou je post krídelníka, poprípade hrotového útočníka.
Klubová kariéra.
Košice.
Pačinda futbalovo vyrastal v Košiciach, kde pôsobil v juniorských rokoch za Lokomotívu Košice, či v seniorských za MFK Košice respektíve FC VSS Košice.
Dunajská Streda.
Po zostupe Košíc do druhej ligy kvôli finančným problémom prestúpil Erik Pačinda do Dunajskej Stredy. V klube sa mu darí pomerne dobre, v momentálne prebiehajúcej sezóne zaznamenal v prvom kole v zápase proti Podbrezovej gól pri výhre . V danej sezóne dal Pačinda v lige 4 góly.
Plzeň.
Po konflikte s hlavným trénerom Dunajskej Stredy Petrom Hyballom odišiel Pačinda do českej Plzne. Nastúpiť mohol až v roku 2019. V zimnej príprave nastúpil do troch zápasov za A-tím a dal 3 góly.
Spartak Trnava.
Pačinda prišiel do Trnavského Spartaku v lete 2020 z českej Viktórie Plzeň. Za Spartak odohral 12 zápasov v ktorých sa mu podarilo streliť 5 gólov.
Košice.
Po necelom pol roku Erik Pačinda odišiel do rodných Košíc kvôli nezhodám v Spartaku Trnava, kde tréner Norbert Hrnčár nemal s Pačindom žiadne plány do budúcna. Na svoj debutový zápas v drese druholigových Košíc ešte stále čaká.

</doc>
<doc id="620605" title="Univerzita obrany" url="https://sk.wikipedia.org/wiki?curid=620605">
Univerzita obrany

Univerzita obrany je štátna vysoká škola v Česku, ktorá má za úlohu vysokoškolskú prípravu dôstojníckeho zboru pre Armádu Českej republiky a vedecko-výskumnú činnosť pre rezort obrany Českej republiky. Škola vznikla k 1. septembru 2004 na základoch Vojenskej akadémie v Brne, Vysokej vojenskej školy pozemného vojska vo Vyškove a Vojenskej lekárskej akadémie Jana Evangelisty Purkyně v Hradci Králové. Univerzita má 3 fakulty, 1 ústav a 3 centrá. Rektorom univerzity je od 1. augusta 2012 (a od 1. augusta 2016 opätovne) brig. gen. prof. Ing. Bohuslav Přikryl, Ph.D..
Fakulty, ústav a centrá.
Univerzita sa člení na tieto fakulty, ústav a centrá:

</doc>
<doc id="620627" title="Copywriting" url="https://sk.wikipedia.org/wiki?curid=620627">
Copywriting

Copywriting je anglický výraz, ktorý v oblasti reklamy a marketingu označuje tvorbu reklamných textov, v širšom význame tvorba textov pre marketing ako taký.
Tento termín vznikol spojením dvoch slov: "copy" (výraz pre reklamný text) a "writing" (písanie). Cieľom copywritingu je vhodne napísať text tak, aby zaujal potenciálneho zákazníka produktom alebo službou a zároveň vybudoval vnímanie značky (brandu).
Osoba, ktorá sa venuje copywritingu, sa označuje ako "copywriter". 
V oblasti copywritingu je možné rozlíšiť dva rozmery: "online copywriting" (písanie reklamných textov pre internetové prostredie) a "offline copywriting" (offline využitie prevažne v tlači, ale aj odborne texty pre časopisy, katalógy, letáky a firmy.)

</doc>
<doc id="620675" title="Andrej Fábry" url="https://sk.wikipedia.org/wiki?curid=620675">
Andrej Fábry

Andrej Fábry (* 1. marec 1997, Topoľčany) je slovenský profesionálny futbalista hrajúci za slovenský klub ŠKF Sereď, kde je na hosťovaní z FC DAC 1904 Dunajská Streda. Jeho pozíciou je post stredového záložníka.
Klubová kariéra.
FC Nitra.
Fábry sa postupne cez mládežnícke tímy prepracoval do prvého tímu Nitry.
Sezóna 2017/2018.
Vo Fortuna lige (najvyššej slovenskej súťaži) odohral svoj prvý zápas 22. júla 2017 v zápase 1. kola proti MŠK Žilina (výhra 1–0). Svoj prvý a zároveň jediný gól v sezóne zaznamenal v 2 .kole nadstavbovej časti v skupine o udržanie v zápase proti Zlatým Moravciam (výhra 1–0). V danom ročníku odohral 28 zápasov.
Sezóna 2018/2019.
V sezóne 2018/19 odohral Fábry v 1. kole v zápase proti MŠK Žilina 90 minút, v 33. minúte vyrovnal skóre no Nitra nakoniec prehrala 1–2. Druhý gól v sezóne vstrelil v zápase 6. kola proti Senici. V 58. minúte otvoril skóre, no zápas sa skončil 1–1. Znovu sa presadil vo 8. kole proti Podbrezovej pri prehre vonku 2–3. V 15. kole skóroval proti vedúcemu tímu tabuľky, proti Slovanu Bratislava. Nitra doma prehrala 1–2. V poslednom jesennom kole zaznamenal Fábry na pôde Zlatých Moraviec hetrik (3 góly). Nitra vyhrala 3–0
FK Jablonec.
V zime 2019 Fábry prestúpil do českého tímu FK Jablonec. Prestupová čiastka mala byť 300 tisíc eur.
Sezóna 2019/20.
V úvode sezóny 2019/20 dostal Fábry nové číslo dresu. 97 sa zmenila na 22. V prvých štyroch dueloch sezóny sedel na lavičke náhradníkov.
Dunajská Streda.
6. augusta 2019 bolo oznámené hosťovanie Fábryho z Jablonca do Dunajskej Stredy. DAC zároveň získal aj opciu na trvalý prestup. Fábry debutoval 10. augusta 2019, v zápase s Trenčínom sa dostal do hry ako striedajúci hráč v druhom polčase, no prehre 1–2 už nezabránil. Prvý gól za DAC dal o dva týždne neskôr, proti svojmu bývalému tímu Nitre. DAC vyhral vonku 2–1. Fábry skóroval aj 1. septembra, keď DAC doma zdolal Slovan 5–2. 5. októbra 2019 dal gól aj v Trnave, kde jeho tím vyhral 2–1.
Pred sezónou 2020/21 bola opcia na prestup uplatnená a Fábry sa stal kmeňovým hráčom Dun. Stredy.
Počas sezóny Fábry dostával menej priestoru v zápasoch ako v predchádzajúcej sezóne. 17. októbra 2020 nastúpil z lavičky v zápase v Michalovciach, zahral si len 7 minút, ale dokázal skórovať. Dunajská Streda vyhrala 4–2.
Sereď.
23. januára 2021 bolo oznámené hosťovanie Fábryho z Dunajskej Stredy v Seredi. Cieľom bolo aby dostal viac hracieho priestoru. Fábry mal ponuku na hosťovanie aj z Nitry, no vybral si Sereď. Debutoval v zápase hranom 9. februára 2021 proti Pohroniu, Sereď prehrala doma 0–2. 23. februára 2021 nastúpil Fábry opäť v základnej zostave proti Nitre a skóroval, opäť pri prehre jeho tímu 1–2. 10. apríla 2021 Fábry skóroval z pokutového kopu opäť v zápase proti Nitre. Sereď tentokrát vyhrala 2–1. Fábry sa presadil aj v zápase proti Michalovciam hranom 17. apríla 2021, keď aj vďaka jeho gólu z priameho kopu Sereď zvíťazila 2–0.

</doc>
<doc id="620823" title="Železničná stanica Sereď" url="https://sk.wikipedia.org/wiki?curid=620823">
Železničná stanica Sereď

Železničná stanica Sereď je železničná stanica v Seredi. Leží na tratiach Galanta – Leopoldov a Trnava – Sereď. Obe sú číslované ako 133. Je elektrifikovaná striedavou sústavou 25 kV.
Doprava.
V stanici sa nachádza 11 dopravných, 5 manipulačné a 1 ostatná koľaj. Trať 133 sa v stanici delí na dvojkoľajnú trať v smere Leopoldov a jednokoľajnú v smere Trnava.
V stanici je k dispozícii osobná pokladňa ZSSK s predajom vnútroštátnych aj medzinárodných cestovných lístkov v systéme KVC.

</doc>
<doc id="620866" title="Ján Vlasko" url="https://sk.wikipedia.org/wiki?curid=620866">
Ján Vlasko

Ján Vlasko (* 11. január 1990, Bojnice) je slovenský futbalista hrajúci za klub Spartak Trnava. Jeho pozíciou je post stredového záložníka.
Klubová kariéra.
Liberec.
Svoju futbalovú kariéru začal v Prievidzi, odkiaľ ešte ako hráč za mládež zamieril najprv do Sparty Praha, ktorá sa stala jeho prvým zahraničným pôsobiskom, a potom do Dubnice. V roku 2007 prestúpil do Slovana Liberec. V tíme pôsobil prevažne v rezerve alebo hosťoval v iných tímoch. Konkrétne v roku 2009 v Dubnici, v jesennej časti ročníka 2009/2010 v Čáslavi, na jar 2010 v Senici.
Trnava.
Pred jesennou časťou ročníka 2012/2013 odišiel hosťovať do Spartaka Trnava. Vo februári 2013 Liberec definitívne opustil a prestúpil práve do Trnavy. S Trnavou sa predstavil v Európskej lige UEFA 2014/2015. V sezóne 2014/2015 Fortuna ligy nastrieľal 11 ligových gólov. V drese Trnavy odohral v júli 2015 aj prvé predkolo Európskej ligy UEFA 2015/2016 proti bosnianskemu klubu FK Olimpik Sarajevo (postup Trnavy).
Zaglebie Lubin.
Ihneď po odohraní predkola Európskej ligy v júli 2015 prestúpil do poľského klubu KGHM Zaglebie Lubin, kde podpísal trojročný kontrakt. V poľskom celku však nedostával veľa príležitostí na ihrisku a 1. septembra 2017 sa dohodol na rozviazaní zmluvy.
Návrat do Trnavy.
Po ukončení kontraktu so Zaglebie sa vrátil v septembri 2017 do Spartaka Trnava. V sezóne 2017/2018 odohral za klub 20 zápasov vo Fortuna lige a vstrelil 2 góly, čím prispel k ligovému titulu. V momentálne prebiehajúcej sezóne odohral za Spartak v lige 2 zápasy, v druhom kole vstrelil gól z penalty proti FC ViOn Zlaté Moravce (výhra ). V Lige majstrov strelil v 2. predkole proti Legii Varšava gól v 93 minúte.

</doc>
<doc id="621065" title="Peer to peer lending" url="https://sk.wikipedia.org/wiki?curid=621065">
Peer to peer lending

Peer-to-peer lending (známe tiež ako person-to-person lending, social lending či sociálne pôžičky, niekedy tiež priame úverovanie, skratkou P2P lending, P2P pôžičky a p2p pôžičky) je požičiavanie ľuďom priamo od ľudí za pomocou sprostredkovateľa a online platformy . Užívatelia tejto online platformy priamo medzi sebou (peer to peer) uzatvárajú obchody.
Platformy v podobe online aukčných systémov, ktoré slúžia na predaj tovaru alebo služieb, sú dnes už celkom bežným a všeobecne využívaným nástrojom. Patrí k fenoménu zdieľanej ekonomiky, ktorej hlavnými predstaviteľmi sú napr. Spoločnosti UBER a Airbnb. Systém peer-to-peer pôžičiek sa od týchto prostredia prakticky nelíši, jediný rozdiel spočíva v tom, že sa tu neobchoduje s tovarom, ale s finančnými prostriedkami, presnejšie povedané, stretávajú sa tu investori so žiadateľmi o drobné pôžičky a uzatvárajú medzi sebou platnej zmluvy o pôžičkách. Ide o nový a pozvoľna sa rozmáhajúci trend zdieľania nevyužitých prostriedkov na priamo medzi dvoma užívateľmi. Pôžičky prebiehajú bez účasti bánk, teda aj bez ich vysokých poplatkov, cez internetový portál, na ktorom sa na podmienkach dohovárajú priamo klienti medzi sebou.
História.
Anglicko.
Prvou spoločnosťou, ktorá ponúkala P2P pôžičky je anglická firma Zopa. Táto firma bola založená v roku 2005 v Anglicku a za dobu svojej pôsobnosti už vyplatila viac ako 2,79 miliárd libier. Ďalším výrazným hráčom v tejto oblasti sa stala spoločnosť Funding Circle. Jej vznik sa datuje k roku 2010 a až do júna 2017 požičala už viac ako 2,9 miliárd libier. Obe spoločnosti sú členmi Peer 2 Peer Finance Association (P2PFA), ktorej vznik jasne prispel k rozšíreniu P2P platforiem po celej Európe.
USA.
V USA sa začal trh s P2P pôžičkami rozvíjať až o rok neskôr, vo februári 2006. Vtedy bola založená spoločnosť Prosper marketplace, ktorú ešte v tom istom roku nasledovala spoločnosť Lending Club. Obe spoločnosti sídlia v neoficiálne P2P bašte USA, v San Franciscu, a obe uzavreli partnerstvo so spoločnosťou FOLIO Investing, aby vytvorili sekundárny trh a zabezpečili lepšiu likviditu pohľadávok. Lending Club je v súčasnosti s pôžičkami presahujúce hodnotu 31 miliárd dolárov najväčšiou P2P platformou na světě. Lending Club dokonca podstúpil v decembri roku 2014 IPO8 a teraz obchoduje na newyorskej burze.
Slovensko.
Najstaršou platformou na Slovensku je spoločnosť Žltý Melón, ktorá funguje už od roku 2012. Časom pribudli aj ďalšie spoločnosti ako Finzo, Zinc Euro a od roku 2018 aj MAJAK.
Žiadosť o P2P pôžičku.
Samotné hľadanie investorov prebieha najčastejšie formou internetovej aukcie na vybrané platforme, kde žiadateľ o úver zadá dopyt a investor na to zareaguje ponukou. Obe strany sa však musí pohybovať v medziach nastavených platformou. Žiadateľ je často obmedzený na maximálnu požadovanú sumu a investor úrokom. Úrok sa určuje troma spôsobmi:
Úrok stanovuje platforma na základe ratingu, ktorý žiadateľovi o pôžičku priradí.
Žiadateľ zadá maximálny úrok, ktorý chce a môže akceptovať, investor môže ponúknuť úrok rovnaký alebo nižší
Platforma alebo žiadateľ stanovuje iba odporúčaný úrok, konečná ponuka je na investorovi.
Dopyt žiadateľ doplní o účel a dôvod pôžičky, tiež uvedie všetky potrebné údaje o svojej osobe, zamestnanie, príjmoch a platforma porovná dáta s ďalšími dostupnými, napríklad z registrov dlžníkov. S ohľadom na zistené údaje môže klientovi platforma prideliť rating s úrokom, poprípade ho len schváliť. Pridelený úrok znížený o poplatok platforme je aj výnos pre investorov.
Platforma od platformy sa líšia aj v podmienkach pre schválenie úveru či podmienkach na investorov. Spravidla stačí jeden investor a je nutné získať celú požadovanú sumu, ale sú aj platformy, kde musia byť investorov viac alebo nemusia byť vybraná čiastka celá.
Úspešnosť dopytu je ovplyvnená jej dôveryhodnosťou. Čím viac overených informácií, potvrdenkách a relevantných dokladov dopyt obsahuje, tým pravdepodobnejšie nájde svoje investorov a dosiahne lepšie úroku. Investor sám môže vyžadovať ďalšie informácie a záruky, často v podobe nehnuteľné zástavy, ručiteľa úveru atď. Aj s dostatočnou dokumentáciou však nemusí byť vyhrané.

</doc>
<doc id="621145" title="SOR NS 12" url="https://sk.wikipedia.org/wiki?curid=621145">
SOR NS 12

SOR NS 12 je model českého mestského autobusu a elektrobusu (SOR NS 12 Electric) novej rady NS, vyrábaný spoločnosťou SOR Libchavy.
Dizajn autobusu navrhol český architekt Patrik Kotas. Elektrický prototyp sa prvýkrát predstavil na veľtrhu IAA v Hannoveri v septembri 2016. Naftový prototyp bol predstavený o rok neskôr. V druhej polovici roku 2017 začala výroba sériových vozidiel. Na veľtrhu Czechbus 2018 bol predstavený článkový variant SOR NS 18, v roku 2018 tiež začali jazdiť prvé trolejbusy s karosériou vychádzajúcou z tohto typu, Škoda 32Tr SOR. Do budúcna sa počíta s postupným nahradením staršej rady mestských autobusov a trolejbusov SOR NB, ktorá je momentálne stále vo výrobe.
Prevádzka na Slovensku.
Ako prvý sa na Slovensku predstavil druhý elektrický prototyp počas dňa otvorených dverí v Dopravnom podniku mesta Banská Bystrica v októbri 2017. 
Prvé sériové vozidlá obstaral Dopravný podnik Bratislava v počte 16 kusov. Prvé dve z nich boli dodané na začiatku januára 2018 a do premávky boli uvedené už 26. januára 2018, po slávnostnej prezentácii. Zvyšné vozidlá boli dodané a sprevádzkované v priebehu druhej polovice roka 2018.
V Bratislave premávajú na linke , , , , , a .

</doc>
<doc id="621162" title="Fakulta politických vied a medzinárodných vzťahov Univerzity Mateja Bela v Banskej Bystrici" url="https://sk.wikipedia.org/wiki?curid=621162">
Fakulta politických vied a medzinárodných vzťahov Univerzity Mateja Bela v Banskej Bystrici

Fakulta politických vied a medzinárodných vzťahov Univerzity Mateja Bela v Banskej Bystrici (skratka FPVMV UMB) je jedna zo šiestich fakúlt Univerzity Mateja Bela v Banskej Bystrici. Fakulta bola založená v roku 1995, v súčasnosti poskytuje vysokoškolského vzdelávania v rámci akreditovaných študijných programov vo všetkých troch stupňoch štúdia.
FPVMV je všeobecne uznávaná ako jedno z popredných centier výučby a výskumu v oblasti medzinárodných vzťahov v strednej Európe.
Od roku 2009 sídli na fakulte Národné centrum excelentnosti pre medzinárodné bezpečnostné štúdie financované z programu EÚ v oblasti rozvoja.
Študijné odbory.
Fakulta ponúka štúdium všetkých študijných programov aj v anglickom jazyku, zároveň realizuje spoločné študijné programy vo francúzskom jazyku s Univerzitou Versailles Saint-Quentin a s Univerzitou Champagne-Ardenne v Remeši. Absolventi získavajú francúzsky magisterský diplom.
História fakulty.
Rozhodnutím Akademického senátu Univerzity Mateja Bela, dňa 14. júla 1995 bola zriadená FPVaMV UMB, ako ďalšia z fakúlt, ktoré tvoria Univerzitu Mateja Bela. Základným dokumentom, ktorý bol podkladom pre realizáciu rozhodnutia o vzniku fakulty, vychádzajúci z programového vyhlásenia vlády bol Projekt FPVaMV UMB, ktorého obsahové zameranie bolo sústredené na pedagogickú činnosť fakulty, personálne vybavenie, priestorové umiestnenie a meteriálno-technické zabezpečenie v časovom horizonte 1995 – 2000.
Prijatím demokratického politického systému na Slovensku po roku 1989 a jeho vstupom na medzinárodnú scénu vznikla potreba založiť doteraz netradičné študijné odbory, ktoré by zabezpečili vysokoškolsky vzdelaných odborníkov pre prácu v orgánoch štátnej správy, verejnej správy a samosprávy, ako aj pre medzinárodnú spoluprácu a prácu v zahraničnej službe. Práve potreba vysokokvalifikovaných pracovníkov vo sfére medzinárodných vzťahov a diplomacie, v oblasti štátnej a verejnej správy, politického života a masmédií, naliehavosť potreby výchovy nových absolventov, ale aj vytvorenie podmienok pre získanie vyššej kvalifikácie aktuálnych  zamestnancov týchto inštitúcií, viedla k projektu vzniku novej fakulty.
Inovačná idea je vždy podmienkou úspešnosti uvedenia do života určitej novosti. Nebolo tomu inak ani pri založení samostatnej Fakulty politických vied a medzinárodných vzťahov UMB v Banskej Bystrici. Pod podmienkou, že vláda poskytne potrebné finančné prostriedky na rekonštrukciu a výstavbu budovy, sa mohla FPVaMV stať súčasťou Univerzity Mateja Bela. Dnes sa to už môže javiť ako realizácia „utópie“, ale v septembri 1995 nastúpili do prednáškových miestností noví učitelia, študenti a do provizórnych priestorov i noví administratívni zamestnanci.
V priebehu roka sa zrekonštruovala staršia budova, ktorá sa dnes pokladá z hľadiska vybavenosti za nadštandardnú nielen z hľadiska Slovenska, ale i z hľadiska strednej Európy. Ako sa to mohlo podariť? Bola to vízia, odvaha, systémový strategický prístup Slovenskej vlády, vysokoškolských učiteľov – zakladateľov, predstaviteľov univerzity, mesta a regiónu Banskej Bystrice, ktorí zabezpečovali prevádzku a perspektívu novej fakulty. Táto stratégia priniesla vysoký efekt v neuveriteľne krátkom čase. Bola to snaha o uplatnenie teórie vyrovnania skóre s krajinami, ktoré vytvárali takéto školy desiatky, možno i stovky rokov.
Fakulta patrí k dôležitý akademickým pracoviskám, ktoré pripravujú špecialistov v týchto oblastiach a po 23 ročnej existencii jej absolventi úspešne reprezentujú Slovenskú republiku nielen v inštitúciách Európskej únie, ale aj v oblasti medzinárodných vzťahov. Činnosť FPVaMV UMB smeruje k napĺňaniu úloh od zabezpečenia kvalitnej a celistvej vedeckovýskumnej základne, až po zabezpečenie najnovších smerov vo vzdelávaní.
Na základe posledného procesu komplexnej akreditácie v roku 2014, FPVaMV UMB úspešne akreditovala všetky doterajšie študijné programy a akreditovala nový, jedinečný študijný program na Slovensku – Bezpečnostné štúdia v rámci odboru Medzinárodné vzťahy v druhom stupni štúdia.

</doc>
<doc id="621248" title="Jakub I. (Aragónsko)" url="https://sk.wikipedia.org/wiki?curid=621248">
Jakub I. (Aragónsko)

Jakub I. Dobyvateľ ( "Jaime I. el Conquistador", "Jaume I. el Conqueridor", * 2. február 1208, Montpellier† 27. júl 1276, Valencia) bol od roku 1213 aragónsky kráľ z dynastie barcelonskej, od roku 1229 kráľom Malorky a od roku 1238 kráľom Valencie.
Životopis.
Bol jediným synom a dedičom kráľa Petra II. a Márie, dcéry Viliama VIII. z Montpellieru. Roku 1211 ho otec v súvislosti s plánovanými zásnubami a snahou utíšiť spornú politickú situáciu v Akvitánsku odovzdal do výchovy vodcovi križiackej výpravy Simonovi IV. z Montfortu. O dva roky neskôr sa obaja muži stretli v bitke pri Murete, kde kráľ Peter zomrel a päťročný následník zostal naďalej u Montforta. Na základe žiadosti Sancha, strýka zosnulého kráľa, bol chlapec v roku 1214 vrátený do Aragónska a odovzdaný na výchovu templárom. Sancho bol ustanovený regentom kráľovstva, vo funkcii zostal do roku 1218.
Jakub sa v roku 1221 oženil s kastílskou princeznou Eleonórou. V roku 1229 bol sobáš po narodení syna Alfonza anulovaný údajne z dôvodu blízkeho príbuzenstva manželov. Syn Alfonz bol uznaný legitímnym, ale následníkom trónu sa pre jeho včasnú smrť stal syn Peter III. z Jakubovho nového manželstva s Jolandou Uhorskou.
V roku 1244 dobyl moslimskú Játivu pri Valencii a získal tak pod kontrolu výrobňu papiera. Namiesto pergamenu sa začal používať papier. Jakub I. je autorom svojho vlastného životopisu pod názvom "Kniha o hrdinských činoch" (Llibre dels Feyts). Pochovaný je v cisterciánskom kláštore Poblet. Jeho náhrobok bol roku 1835 zničený spoločne s ostatnými a v 20. storočí ho rekonštruoval Frederico Marès.

</doc>
<doc id="621352" title="Mary Ann's Place" url="https://sk.wikipedia.org/wiki?curid=621352">
Mary Ann's Place

„Mary Ann's Place“ je siedmy singel dánskej heavy metalovej skupiny Volbeat. Bol vydaný v roku 2008 ako singel z albumu "Guitar Gangsters &amp; Cadillac Blood", ktorý vyšiel v septembri toho istého roku.
Sprievodné hudobné video zobrazuje príbeh skladieb „Danny &amp; Lucy (11PM)“, „Fire Song“, „Mr. &amp; Mrs. Ness“ a „Mary Ann's Place“, ktoré je súčasťou toho istého príbehu. Singel sa umiestnil v Tjeklisten na 1. mieste a v Tracklisten 35. miesto.
Skladba pokračuje od skladieb „Danny &amp; Lucy (11PM)“ a „Fire Song“ z albumu " The Strength / The Sound / The Songs " (2005) a skladby „Mr. &amp; Mrs. Ness“ z albumu "Rock the Rebel / Metal the Devil" (2007). Protagonisti v príbehu sú 28-ročný narkoman Danny a jeho 16-ročná priateľka Lucy. Utiekli od Luciných rodičov a potom zomreli pri autonehode. V „Mr. &amp; Mrs. Ness“ pokračuje príbeh Luciných rodičov. Luciná matka spáchala samovraždu. Pán Ness sa nachádza pri nej so zbraňou v ruke a krvavými rukami, a preto je zatknutý.
Mary Ann je zosnulá manželka pána Nessa. Pán Ness je stále vo väzení, lebo zabil svoju ženu. Pri podmienke navštevuje Lucy a Mary Ann, ktoré sú pochované vedľa seba.
B-strana singlu je skladba „Still Counting“, ktorá sa týka muža, ktorý žije v "The 10 House City". Sedí na bare a rozpráva sa s gitarovými gangstrami.
Produkcia.
Skladbu zložil spevák a gitarista Michael Poulsen na turné skupiny Volbeat v súvislosti s "Rock the Rebel / Metal the Devil". Ku koncu turné skupina hrala skladbu niekoľkokrát počas koncertov. Poulsen v rozhovore povedal, že cítil, že mu niečo chýbalo, a potom premýšlal o ženskom hlase. Počas jazdy počul CD so skupinou Swan Lee, ktorej speváčka, Pernille Rosendahl, mala taký hlas že si myslel, že by vyhovoval do skladby. Potom kontaktoval speváčku.
Skladba bola nahraná v meste Ribe spolu s Jacobom Hansenom v marci a apríli 2008 v Hansen Studios. Ako hosťujúci hudobník hral Kristian Pedersen na akustickú gitaru.
Pre skladbu bolo vytvorené hudobné video, ktoré režíroval Alex Diezinger. 
Videoklip medzi skupinou Volbeat a Rosendahlovou, ktorí skladbu spievajú, a celá akcia sa skladá zo štyroch skladieb. Najprv, spor medzi Pánom a Pani Nessovcami a ich dcérou vo svojej obývacej izbe, po ktorej ich Lucy opustí spolu s priateľom Dannym. Idu nesprávne a zahynú, po čom sa Mary Ann stará o seba v zármutku. Pán Ness je zatknutý a uväznený. Nakoniec má možnosť navštíviť cintorín a položí na ich hroby kvety, zatiaľ čo ich prízraky stoja a pozerajú na neho.
Inšpirácie k videu prišli z filmu "Dogville" od Larsa von Triera (2003), rôzne miestnosti a priestory sú zaznamenávané provizórnymi kriedovými linkami, a sú tam napísané texty ako "Prison" a "Graveyard"
Hodnotenia a umiestnenia.
Recenzent časopisu "BT" napísal, že "„Michaelov duet s Pernille Rosendahlovou na skladbe "Mary Ann's Place" je božsky dobrý“" a časopis "Diskant.dk" napísal, že duet "„[je] naozaj príjemný závan čerstvého vzduchu“". Recenzent časopisu "GAFFA" napísal, že "„anjelsky sladké harmónie v refréne je ako mana z neba“", zatiaľ čo časopis "[[Politiken]]" nazval skladbu pekným duetom.
Singel debutoval na 35. mieste dňa 23. januára 2009 na [[Tracklisten]], ktoré sa stalo najvyšším hodnotením. Do zoznamu sa dostali tri týždne. Skladba „Mary Ann's Place“ sa umiestnila do konca novembra 2008 na 9. mieste, ale po uplynutí troch týždňov sa opäť vrátila. Vrátila sa na konci konca januára 2009 a vo februári sa umiestnila na 1. mieste v 7. týždni, aby sa vrátila na konci marca. Strávila celkovo 12 týždňov na rebríčkoch Singel sa neumiestil v žiadnom rebríčku mimo Dánska.
Zdroj.
[[Kategória:Piesne skupiny Volbeat]]
[[Kategória:Single z 2008]]
[[Kategória:Piesne z 2008]]

</doc>
<doc id="621398" title="Trockizmus" url="https://sk.wikipedia.org/wiki?curid=621398">
Trockizmus

Trockizmus (rus. Троцкизм) je odnož marxizmu založená na ideách Leva Trockého, ruského revolucionára, vedúceho predstaviteľa boľševickej frakcie Ruskej sociálnodemokratickej robotníckej strany a blízkeho spolupracovníka Vladimíra Lenina. V rokoch 19181920 ako komisár pre záležitosti armády vybudoval a dozeral na organizovanie Červenej armády.
Termín pôvodne použil po prvý krát Vladimír Lenin roku 1912 v ironickom zmysle. Až do roku 1917 bol Trockij predstaviteľ menševizmu, avšak jeho radikálne ľavicové názory ho klonili skôr k boľševizmu. Trockij súperil o Leninovo nástupníctvo s ďalšími vysokými predstaviteľmi boľševickej strany, hlavne Josifom Stalinom, Georgijom Zinovievom a Levom Kamenevom ešte pred Leninovou smrťou, keďže ten v priebehu rokov 1922 - 1924 utrpel viacero mozgových príhod a na riadení štátu sa už viac fakticky nepodieľal. Trockého myšlienky boli umelo postavené do protikladu s Leninovými a neskôr aj Stalinovými. V roku 1926 sa k Trockého kritike Stalina priadali aj Kamenev a Zinoviev, čím vznikla tzv. Spojená opozícia, ktorá požadovala okrem iného väčšiu slobodu prejavu v komunistickej strane a menej byrokracie. Kamenev a Zinoviev boli neskôr počas zinscenovaných monsterprocesov začiatkom 30. rokov obvinení z trockizmu, ku ktorému sa (po mučení) aj sami priznali.
Rozchádzali sa v názoroch na nastolenie socializmu vo svete. Zatiaľ čo Stalin bol zástancom socializmu v jednej krajine, Trockij presadzoval teóriu permanentnej revolúcie a jej rozšírenie na celý svet. Vďaka intrigám a zákulisným machináciám sa Stalinovi podarilo svoje postavenie upevniť a hlavného oponenta od moci nadobro odstaviť. Ako najvýznamnejší Stalinov kritik bol zo Všezväzovej komunistickej strany (boľševikov) vylúčený a v roku 1929 donútený Sovietsky zväz opustiť. Stalin sa bál jeho popularity tak, že vyhladil tisíce jeho priaznivcov (tzv. trockistov) i tých, ktorých za nich sám označil. Zlikvidoval celé jeho príbuzenstvo. Na popravisku skončila Trockého prvá žena, brat, sestra, 2 synovia, 2 zaťovia a 3 synovci. V roku 1940 bol Trockij v mexickom exile zavraždený agentom NKVD.
Neskoršia sovietska histografia označovala trockizmus napr. za: „"ideologický a politický maloburžoázny prúd, nepriateľský voči marxizmu-leninizmu a medzinárodnému komunistickému hnutiu, zakrývajúci svoju oportunistickú podstatu".“

</doc>
<doc id="621454" title="Kvalifikácia na Majstrovstvá Európy vo volejbale mužov 2019" url="https://sk.wikipedia.org/wiki?curid=621454">
Kvalifikácia na Majstrovstvá Európy vo volejbale mužov 2019

Kvalifikácia na Majstrovstvá Európy vo volejbale mužov 2019 je európska kontinentálna kvalifikácia vo volejbale mužov, ktorú organizuje Európska volejbalová konfederácia (CEV), o postup na Majstrovstvá Európy 2019. Zúčastňuje sa jej 26 národných družstiev, ktoré súťažia o 12 postupových miest na záverečný turnaj. Na majstrovstvá Európy postúpia víťazi skupín a 5 najlepších družstiev z druhých miest. Kvalifikácie na posledných 5 turnajov prebiehali formou turnajov, táto sa hrá systémom zápasov doma a vonku. Kvalifikácia prebieha od 15. augusta 2018 do 9. januára 2019.
Priamy postup.
Priamo na ME postupili družstvá hostiteľských krajín a 8 najlepších družstiev z Majstrovstviev Európy 2017:
Nasadenie družstiev.
Družstvá boli nasadzované do výkonnostných košov podľa rebčíka CEV tzv. serpentínovým spôsobom:
Poznámka: V zátvorke je uvedené umiestnenie v európskom rebríčku CEV k septembru 2017.
Výsledky.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
Skupina E.
&lt;br&gt;
Skupina F.
&lt;br&gt;
Skupina G.
&lt;br&gt;

</doc>
<doc id="621457" title="Kvalifikácia na Majstrovstvá Európy vo volejbale žien 2019" url="https://sk.wikipedia.org/wiki?curid=621457">
Kvalifikácia na Majstrovstvá Európy vo volejbale žien 2019

Kvalifikácia na Majstrovstvá Európy vo volejbale žien 2019 je európska kontinentálna kvalifikácia vo volejbale žien, ktorú organizuje Európska volejbalová konfederácia (CEV), o postup na Majstrovstvá Európy 2019. Zúčastňuje sa jej 24 národných družstiev, ktoré súťažia o 12 postupových miest na záverečný turnaj. Na majstrovstvá Európy postúpia dve najlepšie družstvá z každej skupiny. Kvalifikácie na posledných 5 finálových turnajov prebiehali formou turnajov, táto sa hrá systémom zápasov doma a vonku. Kvalifikácia prebieha od 15. augusta 2018 do 9. januára 2019.
Priamy postup.
Priamo na ME postupili družstvá hostiteľských krajín a 8 najlepších družstiev z Majstrovstviev Európy 2017:
Nasadenie družstiev.
Družstvá boli nasadzované do výkonnostných košov podľa rebčíka CEV tzv. serpentínovým spôsobom:
Poznámka: V zátvorke je uvedené umiestnenie v európskom rebríčku CEV k októbru 2017.
Výsledky.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
Skupina E.
&lt;br&gt;
Skupina F.
&lt;br&gt;

</doc>
<doc id="621526" title="6ix9ine" url="https://sk.wikipedia.org/wiki?curid=621526">
6ix9ine

Daniel Hernandez (* 8. máj 1996, New York, New York, USA), známy aj pod umeleckým menom 6ix9ine alebo Tekashi69 , je americký raper a textár . Jeho hudba je poznačená agresívnym štýlom rapovania, zatiaľ čo pre jeho kontroverznú osobnosť na verejnosti sú charakteristické výrazné vlasy dúhovej farby a rozsiahle tetovania. Taktiež viedol a doposiaľ vedie verejné spory s kolegami, známymi osobnosťami a právne problémy. 
V roku 2009 bol zavraždený jeho nevlastný otec, čo viedlo k tomu, že pracoval vo viacerých zamestnaniach aby finančne pomohol svojej matke. Hernandez sa stal známym koncom roka 2017, keď vydal svoj debutový singel „Gummo“. Pieseň dosiahla miesto číslo 12 v americkom rebríčku Billboard Hot 100. Po prepustení z väzenia debutoval jeho singel „Gooba“, ktorý dosiahol najvyššiu priečku v USA.
V roku 2018 bol zatknutý pre obvinenie z vydierania, držania zbraní a drog. Vo februári 2019 bol uznaný vinným z deviatich obvinení vrátane sprisahania s cieľom spáchať vraždu a ozbrojené lúpeže. Po vykonaní obžaloby dostal dvojročný trest odňatia slobody. V apríli 2020 mu bolo udelené predčasné prepustenie počas pandémie COVID-19 po obavách z jeho zraniteľnosti voči chorobe v dôsledku jeho astmatického stavu. Na ďalšie funkčné obdobie bol uväznený v domácom väzení. 2. augusta 2020 bol prepustený z domáceho väzenia a v ten deň vydal nový singel s názvom Punani.
Diskografia.
Štúdiové albumy.
2020- „Gooba”
2020- , YAYA
2020 - „”Tutu” 
2018 -, Gotti"
2018 -, Keke" (S Fetty Wap a Boogie wit da Hoodie) 
 2019 ,TIC TOC " 
2018 – „Gotti“
2018 – „Tati“ (featuring DJ Spinking)
2018 – „Fefe“ (featuring Nicki Minaj a Murda Beatz) 
2018 – „International Gangstas“ (s Capo, Farid Bang a SCH)
2018 – „STOOPID“ (featuring Bobby Shmurda)
2018 - ,BEBE“
2017 - , Gummo"

</doc>
<doc id="621578" title="Liga národov vo volejbale" url="https://sk.wikipedia.org/wiki?curid=621578">
Liga národov vo volejbale

Liga národov vo volejbale (, skr. "VNL") je prestížna svetová súťaž národných družstiev vo volejbale, ktorú organizuje Medzinárodná volejbalová federácia (FIVB). Vznikla v roku 2018, keď nahradila mužskú Svetovú ligu a ženskú súťaž World Grand Prix. Podobne ako predchádzajúce podujatia, aj VNL prebieha každoročne. Pre postup do 16-člennej súťaže slúži kvalifikačný turnaj FIVB "Vyzývací pohár", ktorého víťaz sa kvalifikuje do Ligy národov. V prvom ročníku mužov, ktorý hostilo Francúzsko, zvíťazilo . V ženskom ročníku konanom v Číne to bolo zasa .

</doc>
<doc id="621589" title="Železničná stanica Levoča" url="https://sk.wikipedia.org/wiki?curid=621589">
Železničná stanica Levoča

Železničná stanica Levoča je železničná stanica v Levoči.
Stanica leží na trati Spišská Nová Ves – Levoča a je jej koncovou stanicou. Nie je elektrifikovaná a leží v južnej časti mesta. Vybudovaná bola v roku 1892, kedy bola otvorená miestna trať zo Spišskej Novej Vsi.
Doprava.
V stanici sú 3 dopravné, 2 manipulačné, 1 odstavná a 1 ostatná koľaj a hlavná budova stojí v smere od Spišskej Novej Vsi na pravej strane. Osobná doprava na trati bola zastavená v roku 2003 a okrem nákladnej dopravy sa na trati vykonáva len príležitostná doprava počas púte v Levoči. Staničná budova je opustená.
Vybavenie stanice.
V stanici je bočná i čelná rampa, no tiež koľajová váha s nosnosťou 36 ton. Prechody ku koľajam sú úrovňové a súčasťou stanice sú skladové priestory.

</doc>
<doc id="621591" title="Bibliotheca Leutschoviensis" url="https://sk.wikipedia.org/wiki?curid=621591">
Bibliotheca Leutschoviensis

Bibliotheca Leutschoviensis alebo zjednodušene Bibliotéka bola knižnica vybudovaná v Levoči v rokoch 1515 – 1519. Iniciátorom jej zrodu bol Ján Henkel, levočský farár, kanonik varadínskej kapituly a humanista, ktorý patril medzi najvýraznejšie osobnosti v ranonovovekých dejinách mesta. Od roku 1611 do 1780 bola knižnica uzatvorená a neprístupná verejnosti. Nachádzala sa v špeciálnej miestnosti Baziliky svätého Jakuba. Po roku 1780 bola knižnica prevezená grófom Ignácom Baťánym (1741-1798) do vtedajšieho sedmohradského mesta Alba Iulia, kde sa nachádza dodnes.

</doc>
<doc id="621598" title="Mestské divadlo Levoča" url="https://sk.wikipedia.org/wiki?curid=621598">
Mestské divadlo Levoča

Mestské divadlo Levoča je divadlo v Levoči.
Divadlo je prevádzkou Mestského kultúrneho strediska mesta Levoča. Divadlo sídli na Námestí Majstra Pavla č. 54. V divadle hrávali lokálne ochotnícke súbory a profesionálne skupiny so zmluvou s mestom. Divadlo má 180 miest na sedenie, z toho 68 je v parteri.
Budova.
Budova bola postavená v rokoch 1849 až 1863, pôvodne slúžila ako mestský hostinec a parné kúpele. Jej počiatky však siahajú až do 13. storočia. V roku 1590 dom prevzalo mesto a prebudovalo ho na mestský hostinec. V roku 1770 sa v hostinci známom ako "Zum Kayser von Östereich" ubytoval cisár Jozef II. Divadlo bolo do budovy vstavané v rokoch 1841 až 1853. Dnešná podoba sa datuje k rekonštrukcii z rokov 1871 až 1872. Vtedy boli zamurované podhubia, nad nimi bola postavená tanečná sála a divadlo získalo dnešnú podobu. Divadlo bolo znovuotvorené 20. septembra 1996 po takmer 20 rokoch rekonštrukcie. Náklady na rekonštrukciu boli 80 miliónov československých a slovenských korún.
Dejiny.
Pôvodní divadleníci boli študenti miestnych škôl. V roku 1697 uviedli študenti Evanjelického lýcea hru "o Papiánovi" v nemčine a študenti Katolíckeho gymnázia v období 1674 až 1771 uviedli 140 hier v rôznych jazykoch. V meste hosťovali aj profesionálne divadelné spoločnosti. V roku 1827 bolo postavené divadlo zvané "Mestské divadlo", neskoršie "Kráľovské divadlo slobodného mesta v Levoči". Riaditeľ tohto divadla zároveň riaditeľoval v Prešove a v Kežmarku. Hrávalo sa po nemecky. V 40. rokoch 19. storočia sa v meste vytvorilo štúrovské slovenské hnutie, ktoré okrem inej činnosti uvádzalo hry v slovenčine. hrali sa veselohry od Jána Chalupku, Klicperu a Štěpánka a „iných a slovenských a českých autorov“.
Po revolúcii v 1848/1849 sa zmenili národnostné pomery v Levoči a v divadle pôsobili hlavne maďarské súbory. Podľa Ivana Chalupeckého „Aj keď väčšina obyvateľstva maďarčine nerozumela, navštevovala divadlo, lebo iné kultúrne aktivity tu neboli.“ V 60. rokoch storočia sa hralo v maďarčine a nemčine. V roku 1866 v divadle hosťovalo mestské divadlo z Košíc so sériou operetných predstavení. Už v tejto dobe bolo divadlo považované za nedostatočné kvôli nízkemu stropu, zlému osvetleniu a malému priestoru. Obsahovalo len jednu galériu a jeden rad lóží. Po roku 1869 v divadle pôsobili dve nemecké spoločnosti, ktoré odohrali 8 až 12 prestavení ročne.
O najstaršom detskom divadle sa vie z roku 1867.
Divadlo bolo prestavané v roku 1872. Nová budova mala dva rady lóží a jednu galériu. Prízemie obsahovalo lavice aj miesta na státie. Zmodernizované bolo osvetlenie a pridaný vchod. Otvorené bolo 15. decembra 1872 ochotníckym predstavením a vyzerá „v postate“ rovnako doteraz. Od konca 70. rokoch prevažovalo opäť divadlo v maďarčine. 1. októbra 1880 založil komik Wiedner Theater Žigmund Friedmann divadelnú spoločnosť pre Levoču a Spišskú Novú Ves. Po treťom cykle však pravdepodobne kvôli slabšiemu úspechu prestala existovať. Od apríla 1881 v meste pôsobila maďarská spoločnosť. V 80. rokoch bolo maďarské divadlo organizované úradmi a podporované štátom no pre nízku úroveň a neznalosť maďarčiny neboli populárne. Levoča stále pozýva nemecké divadlo. To však po roku 1892 až na niekoľko výnimiek zaniká tiež.
V roku 1946 sa konali V. oblastné divadelné preteky, ktoré organizovala Okresná osvetová rada, Matica slovenská a Ústredie slvoenských ochotníckych divadiel v Martine. Od 60. rokov sa konali Krajské prehliadky amatérskych divadelných súborov. V divadle pôsobil súbor Divadlo na hradbách, založený v roku 1978.

</doc>
<doc id="621599" title="Diskografia skupiny Volbeat" url="https://sk.wikipedia.org/wiki?curid=621599">
Diskografia skupiny Volbeat

Dánska heavy metalová skupina Volbeat vydala šesť štúdiových albumov, tri koncertné albumy, dve kompilácie, päť DVD, tridsaťpäť singlov a dvadsaťšesť hudobných videí.
Skupina Volbeat bola založená v Kodani v roku 2001 bývalým členom skupiny Dominus Michaelom Pouslenom. Zostava bola doplnená gitaristom Teddym Vangom, basgitaristom Andersom Kjølholmom a bubeníkom Jonom Larsenom. Skupina Volbeat nahrala svoj rovnomenný demo album "Volbeat" v roku 2002, pokračujúc ďalším demo albumom s názvom "Beat the Meat". Franz Gottschalk nahradil Teddyho Vanga pred nahraním druhého demo albumu. Skupina mala podpísanú zmluvu s vydavateľstvom Rebel Monster Records, subvydavateľstvom vydavateľstva Mascot Records. "The Strength / The Sound / The Songs" bol vydaný ako debutový album skupiny Volbeat v septembri 2005 a dosiahol číslo 18 v dánskom rebríčku Tracklisten. Druhý album, "Rock the Rebel / Metal the Devil", bol nahraný na jeseň roku 2006. Po nahraní albumu bol Gottschalk nútený opustiť skupinu. Bol nahradený Thomasom Bredahlom. "Rock the Rebel / Metal the Devil" bol vydaný vo februári 2007 a dosiahol číslo 1 v Dánsku. Ich tretí album, "Guitar Gangsters &amp; Cadillac Blood", bol vydaný 29. augusta 2008 a debutoval na čísle 1 v Dánsku aj Fínsku. Dlho očakávaný štvrtý album skupiny Volbeat, "Beyond Hell / Above Heaven", bol vydaný v septembri 2010. Debutoval na čísle 1 v Dánsku, Fínsku and Švédsku, a stalo sa ich prvým objavením v rebríčku "Billboard" 200 v Spojených štátoch. Hlavný singel albumu, „Fallen“, dosiahol Top 20 v Dánsku, Fínsku a Švédsku.

</doc>
<doc id="621601" title="Prešovská pravoslávna eparchia" url="https://sk.wikipedia.org/wiki?curid=621601">
Prešovská pravoslávna eparchia

Prešovská pravoslávna eparchia je jednou z dvoch eparchií na území Slovenska (druhou je Michalovsko-košická eparchia) a zároveň je jednou z dvoch eparchií v rámci Pravoslávnej cirkvi v českých krajinách a na Slovensku, ktorej eparcha môže byť zároveň metropolitom, tou druhou je Pražská eparchia. Na čele tejto eparchie stojí od roku 2012 Rastislav prešovský arcibiskup, ktorý je od roku 2014 metropolitom.
Prešovská eparchia vznikla rozdelením eparchie Mukačevsko-prešovskej, ktorá bola rozdelená po pričlenení Zakarpatskej Ukrajiny k Sovietskemu zväzu na Mukačevsko-užhorodskú eparchiu a Prešovskú eparchiu.

</doc>
<doc id="621641" title="Župný dom (Levoča)" url="https://sk.wikipedia.org/wiki?curid=621641">
Župný dom (Levoča)

Župný dom je budova v Levoči, ktorá stojí na severnej strane námestia. Ide o historickú dvojposchodovú budovu, ktorá bola sídlom Spišskej župy do roku 1922. Dnes slúži administratívnym účelom mesta.
História budovy.
Budova bola postavená v rokoch 1806 – 1826. Navrhol ju významný architekt Anton Povolný v klasicistnom slohu. Ide o jeden z najzaujímavejších župných domov v rámci Uhorska a aj dnes patrí medzi vzácne architektonické pamiatky. Anton Povolný totiž prispôsobil spomenutý klasicistický sloh celkovému skôr renesančnému charakteru mesta Levoča. Budova preto pripomína talianske renesančné paláce.
Architektonické špecifiká.
Budova má centrálny vyvážený pôdorys. Prvé poschodie je dekoratívne vyzvihnuté. Centrom poschodia veľká zasadacia sieň, ktorá presahuje aj do druhého poschodia. Z vonku je zdôraznená balkónom a kamennou plastikou.

</doc>
<doc id="621668" title="Fortnite" url="https://sk.wikipedia.org/wiki?curid=621668">
Fortnite

Fortnite je počítačová hra, ktorá bola vytvorená firmou Epic Games. Hra trvá 18 minút kým dôjde posledná zóna. Trailer na fortnite Save The World bol predstavený v roku 2011 na Spike Video Game Awards. Nápad vznikol z myšlienky spojiť strieľačky a budovanie z Minecraftu. Hra vyšla v roku 2017 ako "Fortnite: Save The World". O dva mesiace neskôr vyšiel "Fortnite Battle Royale". Tento mód vznikol na princípe PUBG (PlayerUnknown's Battlegrounds) a H1Z1 v septembri 2017. Patrí k veľmi populárnym hrám, v súčasnosti (2021) hru hrá približne 350 miliónov hráčov. Dosiahnuť takéto množstvo aktívnych hráčov sa podarilo doposiaľ len Minecraftu.
Režimy.
V súčasnosti je Fortnite distribuovaný ako tri rôzne hry, aj keď každá hra používa ten istý Engine a má podobnú grafiku, umelecké predmety a hernú mechaniku.
Fortnite: Save the World je navrhnutý ako hra proti hráčom, pričom štyria hráči spolupracujú na spoločnom cieli veľkej misie. Hra sa odohráva po tom, ako sa na Zemi objaví bez varovania nárazová búrka, ktorá spôsobí, že 98% obyvateľstva zmizne a preživší budú napadnutí zombie. Hráči preberajú úlohu veliteľov základne, zhromažďujú zdroje, chránia preživších a zariadenia, ktoré pomáhajú zhromažďovať údaje o búrke.
Fortnite Battle Royale je hra proti 100 hráčom, ktorí hrajú sami alebo v družstvách dvoch, troch a štyroch, či v 50. Hráči vyskakujú z "bojového autobusu", ktorý prechádza cez mapu hry, bez zbraní. Hráč si musí nájsť zbrane, predmety a zdroje, spočiatku sa vyhýbať útokom na iných hráčov (Ak je začiatočník). V priebehu kola sa bezpečná oblasť mapy zmenšuje v dôsledku prichádzajúcej búrky; hráčom mimo tejto bezpečnej oblasti sa znižuje zdravie a môžu byť zabití. Preto zostávajú bezpečných priestoroch a bojujú o ne. Posledný hráč, člen či tím je víťaz.
Fortnite Creative je režim v ktorom môžete postaviť a vytvoriť všetko čo chcete. Máte na ponuku dva druhy ostrovov buď snežný, alebo trávnatý. Na ponuku máte telefón ktorý keď otvoríte, tak v ňom nájdete všetky itemy (veci).
Vo všetkých režimoch môžu hráči použiť krompáč, ktorým môžu rozoberať existujúce štruktúry na mape, aby zhromažďovali základné zdroje: drevo, tehly a kov. Tie slúžia na vybudovanie modulov opevnení, ako sú steny, podlahy, schody a strechy. Takéto opevňovacie diely môžu byť upravené tak, aby obsahovali okná alebo dvere. Použité materiály majú rôznu trvanlivosť a môžu byť aktualizované na silnejšie varianty použitím viacerých materiálov toho istého typu. V rámci programu "Save the World" to umožňuje hráčom vytvoriť obranné opevnenia, ktoré lákajú zombie.
Oba herné režimy sú nastavené tak, aby sa dali hrať zadarmo, aj keď v súčasnosti je "Save the World" v tzv. skorom prístupe a vyžaduje zakúpenie. Obidve hry sú monetizované pomocou meny V-Bucks.

</doc>
<doc id="621748" title="Mária Kolíková" url="https://sk.wikipedia.org/wiki?curid=621748">
Mária Kolíková

Mgr. Mária Kolíková (* 29. august 1974, Dunajská Streda) je slovenská právnička, politička a ministerka spravodlivosti Slovenskej republiky. V roku 2019 vstúpila do vznikajúcej strany bývalého prezidenta Andreja Kisku ZA ĽUDÍ a na ustanovujúcom sneme bola zvolená za členku predsedníctva.
Život.
Mária Kolíková v roku 1999 absolvovala Právnickú fakultu Univerzity Komenského v Bratislave. Po absolvovaní do roku 2002 pracovala ako advokátska koncipientka, od roku 2003 je advokátka. V roku 2006 bola menovaná do funkcie riaditeľky Centra právnej pomoci. Od roku 2007 do júla 2010 pracovala v advokátskej kancelárii Mária Kolíková. Od júla 2012 do marca 2016 opäť pôsobila v advokácii, vo firme Kolíková &amp; Partners, s.r.o.
V rokoch 1998 až 2001 vyučovala na letných a jarných školách ľudských práv pre študentov práva, v roku 2001 založila a do roku 2005 vyučovala predmet Právna klinika pre komunity na Právnickej fakulte Trnavskej univerzity v Trnave. V rokoch 2007 až 2009 vyučovala na Katedre ústavného práva Právnickej fakulty Trnavskej univerzity v Trnave.
Činnosť v štátnej správe.
V roku 2006 ju ministerka spravodlivosti Lucia Žitňanská vymenovala za prvú riaditeľku novovzniknutého Centra právnej pomoci. V decembri 2006 ju minister spravodlivosti Štefan Harabin odvolal a zároveň rozhodol o okamžitom ukončení jej pracovného pomeru.
Štátnou tajomníčkou sa stala v júli 2010, vo funkcii zostala do marca 2012. V máji a júni 2012 bola externou poradkyňou Ministra spravodlivosti ČR pre oblasť reforiem v justícii. Následne sa vrátila do advokácie. Už počas pôsobenia v Radičovej vláde bola vnímaná ako pravá ruka ministerky Lucie Žitňanskej. V marci 2018 sa o nej hovorilo ako o možnej náhradníčke Lucie Žitňanskej v novej vláde. Ministrom spravodlivosti sa nakoniec stal Gábor Gál.
V auguste 2018 oznámila svoj odchod z ministerstva. Ako možná náhradníčka bola spomenutá Edita Pfundtner. Kolíková odchod odôvodnila aj únosom vietnamského občana, na ktorom sa mohol podieľať aj štát: "„Nemôžem sa tváriť, že som len odborník a nie som člen vlády. Som člen vlády, je to verejná funkcia, ktorá súvisí s politikou“", vyhlásila.
Politická kariéra.
Ministerka spravodlivosti.
V parlamentných voľbách vo februári 2020 kandidovala zo siedmeho miesta kandidátky strany Za ľudí. Získala 9 293 preferenčných hlasov a 8. miesto v strane. V rozhovore s Michalom Kovačičom pre Aktuality.sk na začiatku februára 2020 hovorila, že po parlamentných voľbách sa vidí na čele ministerstva spravodlivosti Slovenskej republiky, kam sa aj dostala. Ako ministerka mala v pláne urobiť rozsiahlu reformu justície na Slovensku. Chcela preveriť majetky všetkých sudcov aj s rodinami, zrušiť niektoré súdy a na disciplinárne trestanie sudcov a prokurátorov zriadiť úplne nový súd. Počas jej funkcie sa jej niektoré kľúčové zmeny podarilo urobiť. Presadila efektívny zákon o zaisťovaní majetku, prešla jej novela ústavy, ktorá priniesla základy budúcich zmien v justícii, vrátane sprísnenia preverovania majetkových priznaní sudcov. Počas vládnej krízy 23. marca 2021 prijala prezidentka Zuzana Čaputová jej demisiu a funkciou ministerky spravodlivosti dočasne poverila Veroniku Remišovú. V čase, keď podávala demisiu, bola najúspešnejšou ministerkou spravodlivosti. Žiadnemu inému členovi vlády sa za taký čas nepodarilo presadiť toľko kľúčových zmien ako jej. Za najlepšiu členku vlády Igora Matoviča ju označili viacerí slovenskí ekonómovia aj prezidentka Zuzana Čaputová. 

</doc>
<doc id="621755" title="Belaňa tundrová" url="https://sk.wikipedia.org/wiki?curid=621755">
Belaňa tundrová

Belaňa tundrová (iné názvy sova biela, sova tundrová alebo sova snežná; lat. "Bubo scandiacus" staršie "Nyctea scandiaca") je druh vtáka z čeľade sovovitých ("Strigidae"). Obýva Holarktídu. Podľa Medzinárodnej únie na ochranu prírody a prírodných zdrojov belaňa tundrová patrí medzi zraniteľné druhy, celková populácia klesá kvôli klimatickým zmenám, predpokladaný vývoj ďalších troch generácií je pokles o 3049 % a možno aj viac. V rokoch 19702014 došlo k poklesu populácie v Kanade a v USA o 64 %.
Opis.
Belaňa tundrová meria 52 - a váži 1350 – 2153 g Je to veľká biela sova s okrúhlou hlavou a žltými očami. Bielu základnú farbu pokrývajú hnedé škvrny a vlnky. Vo všeobecnosti sú samce belšie a samice majú viac hnedých škvŕn. Samce majú priečne čiarky úzke, samice širšie. Šat mláďat je tmavý, sivohnedý. 
Hlas.
Belaňa tundrová sa ozýva štekavým "krow", ktoré dopĺňa klokotavým "gogogogogogogogo", samec má hlbšie tóny a samica vyššie. 
Výskyt a stav na Slovensku.
Veľmi vzácny zimný hosť. Odhadovaný počet zimujúcich jedincov 0 - 5. Ekosozologický status v roku 1995 "Im" - nezaradený migrant, resp. nehniezdič. V roku 1998, 2001 a 2014 žiadny. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" - zraniteľný druh.
Ochrana.
Je zákonom chránená, spoločenská hodnota je 1 840,00 € (Vyhláška MŽP č. 579/2008 Z. z.).

</doc>
<doc id="621858" title="Pražská pravoslávna eparchia" url="https://sk.wikipedia.org/wiki?curid=621858">
Pražská pravoslávna eparchia

Pražská pravoslávna eparchia je jedna z dvoch eparchií na území Česka (druhou je Olomoucko-brnianska eparchia) a zároveň je jednou z dvoch eparchií v rámci Pravoslávnej cirkvi v českých krajinách a na Slovensku, ktorej eparcha môže byť zároveň metropolitom, tou druhou je Prešovská eparchia. Na čele tejto eparchie stojí od roku 2015 Michal pražský arcibiskup.
História.
Súčasná eparchia je následníckou eparchiou Českej pravoslávnej eparchie, ktorá spadala pod jurisdikciu srbskej pravoslávnej cirkvi založenej v roku 1929. Jej členovia boli hlavne konvertiti z československej husitskej cirkvi a vedenie cirkvi prebral jej zakladateľ biskup Gorazd. Po jeho poprave nacistami bola eparchia ako aj celá cirkev v Československu zakázaná a prakticky zničená.
Eparchia bola obnovená až v roku 1945, kedy sa zároveň eparchia dostala pod jurisdikciu moskovského patriarchátu ako exarchát ruskej pravoslávnej cirkvi. V roku 1949 sa od nej oddelila Olomoucko-brnianska eparchia. Do roku 1992 boli pražskí biskupi zároveň metropolitami Pravoslávnej cirkvi v českých zemiach a na Slovensku, od roku 1992 môže byť metropolitom aj hlava Prešovskej eparchie.

</doc>
<doc id="621907" title="Vegas Golden Knights" url="https://sk.wikipedia.org/wiki?curid=621907">
Vegas Golden Knights

Vegas Golden Knights je hokejový klub NHL sídliaci v Paradise v americkom štáte Nevada. Hrá v Pacifickej divízii Západnej konferencie.
História.
V roku 2017 sa rozhodla Národná hokejová liga vyhovieť žiadosti tímu o vstupe do NHL. 
Názov tímu obsahuje Knights, v preklade Rytieri, pretože v Las Vegas sídli oddiel Americkej vojenskej akadémie nazývaný Čierni rytieri, ale aj preto, lebo rytieri sú symbolom bojovnosti. Foley chcel nazvať jeho tím Black Knights, teda Čierni rytieri, no plány zlyhali po odvolaní sa spomínanej inštitúcie. Foley nechcel, aby sa mužstvo volalo Vegas Knights, pretože názov Knights už malo kanadské mužstvo London Knights. Golden, teda Zlatí, bolo pridané do názvu tímu, pretože ide o najvzácnejší kov, ale tiež preto, lebo Nevada je najproduktívnejším štátom v rámci zlata v USA. Z Las Vegas sa tak stalo len Vegas, pretože názov tímu pozostávajúci zo 4 slov by bol jednoducho príliš dlhý.
Mužstvo nemuselo budovať mládež na to, aby sa rozbehli. NHL vymyslela tzv. Expansion Draft, ktorý fungoval nasledovne: každé z 30 mužstiev NHL mohlo napísať zopár hráčov na listinu voľných hráčov. Vegas Golden Knights si neskôr volili z listiny svojich hráčov. Hneď v úvodnej sezóne podpísalo zmluvu s klubom 43 hráčov.
V doteraz jedinej sezóne v NHL Vegas excelovali, keď počas základnej časti premohli v tabuľke divízie všetkých 7 súperov a ovládli tak nielen divíziu, ale aj konferenciu. V play-off sa im podarilo ľahko prebojovať až do finále konferencie, kde zvíťazili. Vo finále o Stanley Cup dokonca najprv viedli, no napokon podľahli Capitals pri ich prvom ligovom titule 4-1 na zápasy.

</doc>
<doc id="621914" title="Alkyl" url="https://sk.wikipedia.org/wiki?curid=621914">
Alkyl

Alkyl je uhľovodíkový zvyšok, jednoväzbový radikál vznikajúci odštiepením vodíka od jedného z uhľovodíkov. Jeho všeobecný vzorec je CnH2n+1. Pokiaľ vznikol z cyklického uhľovodíka, nazývame ho cykloalkyl. Tieto majú všeobecný vzorec CnHn-1. Alkyly sa zvyčajne nevyskytujú osamotene, ale ako súčasť iného uhľovodíkového reťazca. Najjednoduchší alkyl sa nazýva metyl (CH3-) a je odvodený od metánu. V štruktúrnych vzorcoch sa ako všeobecné označenie pre alkyly používa písmeno R.
Názvoslovie.
Názov alkylu je odvodený od uhľovodíka, z ktorého vznikol, pričom jeho koncovka sa mení na -yl. Napríklad: metán - metyl, cyklopropán - cyklopropyl, izobután - izobutyl, atď.
Pokiaľ sa od daného uhľovodíka odštiepi viac než jeden vodík ponecháva sa pôvodný názov uhľovodíka (napr. bután) a pridáva sa k nemu číselná predpona podľa toho koľko vodíkov sa odštiepilo a za ňu koncovka -yl (napr. butándiyl pokiaľ sa odštiepili 2 vodíky, butántriyl pokiaľ sa odštiepili 3 vodíky, atď...). Medzi názov uhľovodíka a číselnú predponu môžeme takisto umiestniť číselný lokant pre presnejší názov ( napríklad: bután-1,4-diyl pokiaľ sa vodíky odštiepili z 1. a 4. uhlíku).
Tabuľka názvov prvých dvanástich alkylov a cykloalkylov:
Alkylové katióny, anióny a radikály.
Aj keď sú alkyly väčšinou súčasťou inej zlúčeniny, môžu sa vyskytnúť aj samostatne. Samostatné alkyly sa môžu vyskytovať ako katióny, kedy hovoríme o takzvanom karbkatióne, ako anióny, kedy ide o karbanióny, alebo ako voľné radikály. Väčšina alkylových voľných radikálov kvôli svojej vysokej reaktivite rýchlo zaniká, niektoré sú však pomerne stabilné. Karbkatióny sa zvyčajne pripravujú pomocou superkyselín, karbanióny pomocou silných zásad a radikály alkylov zvyčajne pomocou fotochemických reakcií.

</doc>
<doc id="621978" title="Racing Point" url="https://sk.wikipedia.org/wiki?curid=621978">
Racing Point

BWT Racing Point F1 Team, v roku 2019 navývaný SportPesa Racing Point F1 Team, je tím Formuly 1 so sídlim v Silverstone v Spojenom kráľovstve. Tím vznikol v auguste 2018 potom, čo konzorcium podnikateľov na čele s Lawrencom Strollom, otcom jazdca Formuly 1 Lanca Strolla, kúpilo majetok vtedajšieho tímu Sahara Force India F1 Team. Tím, vtedy nazývaný Racing Point Force India F1 Team, odjazdil svoje prvé preteky počas Veľkej ceny Belgicka 2018.
Súčasnými jazdcami sú Sebastian Vettel a Lance Stroll.
História.
Vznik tímu.
Pôvod tímu siaha do čia tímu Jordan Grand Prix, ktorý pretekal v F1 od roku 1991. Počas svojho dlhoročného pôsobenia tím Jordan získal v roku 1999 štyri víťazstvá a tretie miesto v majstrovstvách o pohár konštruktérov. Tím mal však finančné problémy a začiatkom roka 2005 Eddie Jordan tím predal skupine Midland.
Tím Midland F1 Racing pôsobil v F1 dva roky, no nebol úspešný a majiteľ Alex Shnaider ho následne predal Spykeru počas roka 2006.
Tím Spyker F1 získal body v roku 2007 a krátko viedol preteky Veľkej ceny Európy 2007, no opäť sa dostal do finančných problémov a bol predaný indickému podnikateľovi Vijayovi Mallyovi a Michielovi Molovi. Tí odkúpili tím Skyper za 88 miliónov Eur a premenovali ho na Force India F1.
Počas júla 2018 bol tím uvalený do nútenej správy. Majetok tímu kúpilo konzorcium investorov zo spoločnosti Racing Point UK Ltd., na čele s Lawrencom Strollom. Tak vznikol nový konštruktér, ktorý vstúpil do F1 od Veľkej ceny Belgicka 2018. Pôvodný tím Force India prišiel o všetky získané body v pohári konštruktérov, pričom jazdcom boli body ponechané. Keďže počas sezóny nebolo možné zmeniť názov šasi Force India a zároveň s ním pretekať, nový konštruktér si ponechal rovnaký názov, teda Force India.
2018.
Počas svojej prvej Veľkej ceny v Belgicku sa jazdci kvalifikovali na treťom a štvrtom mieste, vďaka dažďu, ktorý sa spustil počas kvalifikácie. V pretekoch sa jazdcom podarilo dosiahnuť piate a šieste miesto, čím sa po prvých pretekoch posunuli z desiateho miesta v pohári konštruktérov na deviate, pričom značne predbehli Williams. Vo Veľkej cene USA skončil Ocon ôsmy, no následne bol diskvalifikovaný za prekročenie povolených limitov prietoku paliva počas prvého kola. V úvodnom kole Veľkej ceny Singapuru Peréz kolidoval s Oconom, ktorý následne už nemohol pokračovať v závode, a neskôr mal Peréz kolíziu aj so Sirotkinom. V celkovom poradí skončil tím na siedmom mieste s 52 bodmi.
2019.
V roku 2019 Ocona vymenil Lance Stroll, syn akcionára tímu Lawrenca Strolla.

</doc>
<doc id="621990" title="Majstrovstvá sveta vo volejbale mužov 2018" url="https://sk.wikipedia.org/wiki?curid=621990">
Majstrovstvá sveta vo volejbale mužov 2018

Majstrovstvá sveta vo volejbale mužov 2018 bol v poradí 19. turnaj majstrovstiev sveta vo volejbale mužov, ktoré organizuje Medzinárodná volejbalová federácia (FIVB). Konal sa v dňoch od 9.30. septembra v deviatich mestách Talianska a Bulharska: Rím, Assago, Bari, Bologna, Florencia, Turín, Sofia, Ruse a Varna, za účasti 24 tímov. Nováčikom turnaja bolo družstvo Slovinska. Prvýkrát tak turnaj majstrovstiev sveta spoluhostili dve krajiny. Taliansko organizovalo mužský svetový šampionát tretíkrát, keď predtým hostilo toto podujatie v rokoch 1978 a 2010; Bulharsko zasa organizovalo toto podujatie v roku 1970. Titul obhájilo , ktoré vo finálovom stretnutí zvíťazilo nad .
FIVB pridelila Taliansku a Bulharsku právo hostiť MS 2018 vo švajčiarskom Lausanne 9. decembra 2015. O dva roky neskôr sa rozhodlo aj o deviatich organizátorských mestách so záverečnými zápasmi v Turíne.
Nasadenie do výkonnostných košov.
FIVB nasadila pred žrebovaním do skupín, ktoré sa uskutočnilo 30. novembra 2017, družstvá do nasledujúcich výkonnostných košov, v ktorých zohľadnila organizátorské družstvá a umiestnenie vo svetovom rebríčku:
Poznámka: Číslo v zátvorke udáva umiestnenie vo svetovom rebríčku FIVB k 7. júlu 2017.
Výsledky.
Základné skupiny.
Skupina A.
&lt;br&gt;
Skupina B.
&lt;br&gt;
Skupina C.
&lt;br&gt;
Skupina D.
&lt;br&gt;
2. fáza.
Skupina E.
&lt;br&gt;
Skupina F.
&lt;br&gt;
Skupina G.
&lt;br&gt;
Skupina H.
&lt;br&gt;
3. fáza.
Skupina I.
&lt;br&gt;
Skupina J.
&lt;br&gt;
Play-off.
&lt;br&gt;

</doc>
<doc id="621991" title="Juraj I. (Grécko)" url="https://sk.wikipedia.org/wiki?curid=621991">
Juraj I. (Grécko)

Juraj I. (* 24. december 1845, Kodaň, Dánsko† 18. marec 1913, Solún, Grécko) bol v rokoch 1863 - 1913 grécky kráľ.
Bol ustanovený gréckym kráľom za participácie troch veľmocí - Spojeného kráľovstva, Francúzska a Ruska po zvrhnutí kráľa Ota I. pri vojenskom puči a následnej občianskej vojne. Napriek počiatočným rozpakom sa stal populárnym a obľúbeným panovníkom.
Bol prvým panovníkom novej gréckej kráľovskej dynastie. Jeho päťdesiatročná vláda (najdlhšia v modernej histórii Grécka) je charakterizovaná početnými územnými ziskami a dôležitou rolou v medzinárodnej politike pred prvou svetovou vojnou, mal vplyv na formovanie novodobej gréckej demokracie zavedením ústavy. Dva týždne pred päťdesiatým výročím svojej intronizácie, počas Balkánskych vojen, bol zavraždený; na rozdiel od jeho dlhého panovania jeho nástupcovia vládli v obdobiach krátkych a neistých.
Životopis.
Bol druhým synom dánskeho kráľa Kristiána IX. a Lujzy Hesensko-kasselskej. Keď v roku 1862 vtedajší grécky kráľ Oto I. po vypuknuží povstania musel opustiť Grécko, hľadal grécky parlament nového panovníka. Ponuku gréckeho trónu odmietol rad princov z európskych panovníckych domov, neskôr sa Gréci obrátili aj na syna (v tej dobe budúceho) dánskeho kráľa Kristiána IX. - na Viliama, princa von Schleswig-Holstein-Sonderburg-Glücksburg. Ani Viliam, ani jeho otec nejavili záujem, úradujúci dánsky kráľ Frederik VII. (Viliamov starý otec) ich však prinútil ponuku prijať (údajne na svojho syna burácal: „Ak mu to neprikážeš, tak Ťa zastrelím!“). Čas ukázal, že išlo o voľbu šťastnú nielen pre Viliama, ale predovšetkým pre Grécko.
Vláda.
V roku 1863 rozpačitý osemnásťročný princ odišiel do Atén, aby sa ujal vlády ako Juraj I. (stal sa kráľom prv ako jeho otec v Dánsku). Nový kráľ získal skromné kráľovstvo so sto tisíc obyvateľmi žijúcimi v nesmiernej chudobe. Bieda bola taká veľká, že sa Francúzsko, Spojené kráľovstvo a Rusko zložili a požičali mu peniaze na držanie dvora.
Juraj, ktorého heslom bolo "„mojou silou je láska môjho ľudu“", sa nedal odradiť a určil si nemalý cieľ: urobiť z Grécka vzorové kráľovstvo. Príjemný, charizmatický kráľ viedol prostý život v paláci v Aténach. Prostota bola hlavnou životnou zásadou kráľa, ktorý sa rád prechádzal v admirálskej uniforme po okolí, alebo uliciach hlavného mesta. Bdelý, ale aj pokojný panovník často cestoval po Európe, aby tu hájil záujmy svojej krajiny. Bol ostatne úzko spriaznený (buď on sám, alebo jeho manželka) s väčšinou vládnucich európskych dynastií: jeho sestra Alexandra bola britskou kráľovnou ako manželka Eduarda VII., sám bol bratom dánskeho kráľa Frederika VIII. a jeho sestra Dagmar bola ruskou cárovnou ako manželka Alexandra III. (manžel súčasnej britskej kráľovnej Alžbety II., princ Philip, je jeho vnukom.) Tieto dobré vzťahy s veľmocami, predovšetkým však s Británoiu, mu umožnili dosiahnuť významné územné zisky. Napríklad získal kontrolu nad ostrovmi v Egejskom mori vďaka zásahu veľmocí, podobne v dôsledku rusko-tureckej vojny získal oblasť Olympu. Dosiahol významné úspechy aj v iných oblastiach, ako napr. stavba Korintského prieplavu a usporiadanie olympijských hier v Aténach roku 1896, ktoré sa konali na novopostavenom štadióne (olympiáda sa vrátila do Atén až o viac ako sto rokov neskôr, v roku 2004).
O čo liberálnejší bol v riadení štátu, o to väčší despota bol v rodinnom živote - nikto z rodiny napríklad nesmel opustiť Atény bez jeho dovolenia.
Atentát a smrť.
Ráno dňa 18. marca 1913 vyšiel z domu svojho syna, sprevádzaný iba jedným dôstojníkom, aby sa ako obvykle vrátil pešo, prechádzkou do kráľovského paláca. Tam ho postrelil anarchista Alexandros Schinas. Zomrel dvanásť dní pred päťdesiatym výročím svojho nástupu na trón, v čase, keď plánoval stiahnuť sa z verejného života a chystal sa k abdikácii v prospech svojho syna Konštantína.
Manželstvo a potomkovia.
Po niekoľkých rokoch mládeneckého života sa v roku 1867 oženil s ruskou veľkokňažnou Oľgou Konštantínovnou (* 1851† 1926), neterou ruského cára Alexandra III. Pár mal osem detí:

</doc>
<doc id="622084" title="Fortnite Battle Royale" url="https://sk.wikipedia.org/wiki?curid=622084">
Fortnite Battle Royale

Fortnite Battle Royale je bezplatná počítačová hra vytvorená a uvedená spoločnosťou Epic Games. V septembri 2017 (konkrétne 26. septembra) bola vydaná pre systémy Microsoft Windows, MacOS, PlayStation 4 a Xbox One, pre iOS v apríli 2018, pre Nintendo Switch v júni 2018 a verzia pre Android vyšla v auguste 2018. Je podobná inej hre od Epicu: , z ktorej prebrala pomerne zásadný prvok; hráči môžu rozložiť väčšinu objektov v hre a získať tak materiály, ktoré môžu v rámci svojej stratégie použiť na vybudovanie opevnení. Hra umožňuje obmedzenú prepojenie medzi platformami.
Myšlienka na Fortnite Battle Royale vznikla po vydaní podobnej hry PlayerUnknown Battlegrounds (PUBG), ktorá zaznamenala v roku 2017 rekordné počty hráčov. Vďaka jej komerčnému úspechu sa Epic Games rozhodli vytvoriť niečo podobné. Od júla 2018 sa v hre objavilo viac ako 125 miliónov hráčov a odhaduje sa, že jej autori získali viac ako 1 miliardu amerických dolárov v mikrotransakciách. Fortnite: Battle Royale sa stala kultúrnym fenoménom. 
Fortnite sa ako celok vyvíja sezónach.
Súdy a žaloby.
V januári 2018 spoločnosť Bluehole PUBG Corp., juhokórejská spoločnosť stojaca za PlayerUnknown Battlegrounds (PUBG), podala žalobu proti Epic Games kvôli kopírovaniu ich hry a používateľského rozhrania. Podľa spoločnosti Korea Times sa očakávalo, že Bluehole má malú šancu na úspech, pretože by bolo ťažké určiť orginalitu. Spoločnosť PUBG Corp žalobu v júni 2018 z nezverejnených dôvodov stiahla.
V máji 2018 spoločnosť Epic Games podala žalobu na Thomasa Hannaha po tom, čo zverejnil informácie týkajúce sa 4.sezóny. 
Popularita tanečných emotov Fortnite, ktoré si vypožičiavajú z tanečných pohybov v populárnej kultúre, viedli tvorcov týchto tancov k tomu, aby vyjadrili obavy v súvislosti s týmito krokmi, ktoré predáva Epic, hoci takéto tanečné pohyby nemôžu byť chránené autorskými právami.
Medzi nimi patrí rapper 2 Milly v súvislosti s jeho "Milly Rock" a herec Donald Faison v súvislosti s tanečným pohybom, ktorý použil na televíznej scére Scrubs. 2 Milly začala podnikať žalobu proti spoločnosti Epic s porušovaním autorských práv v rámci tanečného emotu založeného na "Milly Rock", ako aj uplatňovaním nárokov na ochranu osobnostných práv podľa kalifornského práva.

</doc>
<doc id="622089" title="Kolibiarik králikovitý" url="https://sk.wikipedia.org/wiki?curid=622089">
Kolibiarik králikovitý

Kolibiarik králikovitý (iné názvy kolibkárik králikovitý alebo kolibiarik Pallasov; lat. "Abrornis proregulus" synonymum "Phylloscopus proregulus") je malý druh spevavca z čeľade penicovité ("Sylviidae"). Podľa Medzinárodnej únie na ochranu prírody a prírodných zdrojov kolibiarik králikovitý patrí medzi najmenej ohrozené druhy, celková populácia je stabilná.
Výskyt a stav na Slovensku.
Kolibiarik králikovitý sa pravidelne zatúla na jeseň do severozápadnej Európy, do strednej Európy výnimočne. Na Slovensku bol zaznamenaný dvakrát, prvýkrát bol zistený 16. októbra v roku 2002. Druhé pozorovanie je z novembra 2009.

</doc>
<doc id="622130" title="Lando Norris" url="https://sk.wikipedia.org/wiki?curid=622130">
Lando Norris

Lando Norris (* 13. november 1999, Glastonbury, Spojené kráľovstvo) je belgicko-britský jazdec, ktorý aktuálne preteká v šampionáte Formula 1 za tím McLaren, pretekajúci za Veľkú Britániu. V roku 2015 zvíťazil na majstrovstvách sveta formuly MSA, v roku 2016 na pretekoch Toyota Racing Series, Eurocup Formula Renault 2.0 a Formula Renault 2.0 Northern European Cup. V tom roku získal aj ocenenie McLaren Autosport BRDC Award. Vyhral európsky šampionát FIA Formule 3 2017. Bol členom programu mladých vodičov McLaren.

</doc>
<doc id="622163" title="Roman Galvánek" url="https://sk.wikipedia.org/wiki?curid=622163">
Roman Galvánek

Roman Galvánek (* 20. december 1971) je slovenský hudobný skladateľ, textár a spevák slovenskej rockovej kapely O. B. D.,historik, venuje sa muzikologicko - muzeologickym témam.
Vyštudoval Filozofickú fakultu UK, odbor muzeológia a kultúrne dedičstvo. Pracoval ako moderátor a scenárista v Slovenskej televízii v hudobno-publicistickej relácii Štúdio Kontakt, neskôr Pop-Mix (1996-2000). Je autor námetu a scenára zábavnej relácie "Schôdzka na slepo" (2000-2002). V televízii JOJ pracoval ako režisér relácie "Varí Vám to" (2004).
Ako konateľ spoločností O.B.D. servise, riadil a organizoval ￼cez 500 kultúrrnych podujatí.
Ako hudobník a producent spolupracoval s desiatkami významných hudobníkov, je zakladajúcim členom hudobných skupín O. B. D. a Divná zostava. Podieľal sa ako autor hudby a textov piesní skupín O. B. D., Divná zostava, Hex , Lenka Dusilová a Mukatádo. Spolupracoval s hudobníkmi ako svetová hviezda Ivan Kráľ, Karol Csino či Robo Mikla a s textárom Jánom Štrasserom ako autor hudby piesne,Náš svet je pestrý,

</doc>
<doc id="622282" title="Vrchárka modrá" url="https://sk.wikipedia.org/wiki?curid=622282">
Vrchárka modrá

Vrchárka modrá alebo vrchopenica modrá () je druh spevavca z čeľade vrchárkovité ("Prunellidae"). Obýva najmä Európu a bola introdukovaná na Nový Zéland. Podľa Medzinárodnej únie na ochranu prírody a prírodných zdrojov vrchárka modrá patrí medzi najmenej ohrozené druhy, trend celkovej populácie je klesajúci, stavy v Európe v rokoch 19802013 mierne poklesli.
Výskyt a stav na Slovensku.
Vrchárka modrá na Slovensku hniezdi a pravidelne zimuje, bolo dokázané alebo pravdepodobné hniezdenie v 83,20 % a zimovanie v 33.10 % mapovacích kvadrátoch. Odhadovaný počet hniezdiacich párov je 300 000 - 500 000, zimujúcich jedincov 5 000 - 10 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 

</doc>
<doc id="622303" title="Eduard Krajňák" url="https://sk.wikipedia.org/wiki?curid=622303">
Eduard Krajňák

Eduard Krajňák (* 24. september 1848, Spišský Hrušov - † 6. marec 1924, Bratislava) bol slovenský stredoškolský profesor, publicista, redaktor a kultúrny dejateľ.
Životopis.
Narodil sa v Spišskom Hrušove, no detstvo prežil v neďalekých Markušovciach, kde jeho otec Jozef Krajňák pôsobil ako učiteľ na ľudovej škole, ktorú navštevoval aj Eduard. Základné vzdelanie ukončil v roku 1859 v Spišskej Novej Vsi. V rokoch 1859 – 1864 študoval na rímskokatolíckom gymnáziu v Levoči, zmaturoval v roku 1867 na cisterciánskom gymnáziu v Jágri. Univerzitné vzdelanie získaval na univerzitách v Pešti (1867 – 1870) a vo Viedni (1870 – 1872), kde študoval filologické predmety. Krátko pôsobil ako dobrovoľník v armáde. Od roku 1873 až do odchodu na dôchodok (1907) pôsobil ako učiteľ klasických jazykov na rímskokatolíckom gymnáziu v Bratislave, ktoré sa dnes nachádza na Grösslingovej ulici. V roku 1878 sa oženil s Annou Zelenayovou. Mali spolu päť detí. Dospelosti sa dožili iba dcéry Ernestína a Oľga. 
Jeho dielo je veľmi skromné. Písal články, anotácie a recenzie do maďarských, nemeckých a českých časopisov a novín, v slovenských periodikách väčšinou pod rôznymi pseudonymami (Spišiak, E. Spišiak, Hrušovský, E. Hrušovský, Kuna, E. Kuna). Knižne mu vyšli iba krátke práce. V roku 1908 to bola 16-stranová brožúrka "Prečo a jak by sa mal Spolok sv. Vojtecha zveľadiť," v ktorej predstavil svoju víziu riešenia finančných problémov spolku, ktorého bol sám aktívnym členom. Modlitebnú knižku s názvom "Boh moja nádej" zostavil pre slovenských vojakov, ktorí bojovali v 1. svetovej vojne. Pre Maďarov vypracoval učebnice a slovník slovenského jazyka – "Gyakorló könyv a szlovák nyelvtanhoz" (Cvičebnica zo slovenskej gramatiky), "Szlovák nyelvtan" (Slovenská gramatika) a "Szógyüjtemény a szlovák Gyakorlókönyvhöz" (Slovník k Cvičebnici slovenskej gramatiky). O škodlivosti alkoholu oboznamoval čitateľov v knižočke "Katechizmus striezlivosti". Viaceré z jeho prác sa, podľa jeho vlastných poznámok, stratili ešte vo fáze príprav na vydanie alebo posudzovania, alebo ostali nezvestné. Údajne bol autorom rukopisov "Szláv allámok fejlődése" (Vznik slovanských štátov), "Slovenská antológia" a "Der Aufstand der Slowaken 1848/49" (Povstanie Slovákov 1848/1849), z chorvátskeho vydania preložil dielo španielskeho jezuitu Gabriela Palaua "Činný katolík", ktoré malo vyjsť v USA a z maďarčiny prácu Jánosa Nagya "Čo sľubuje a čo dáva sociálna demokracia". Do roku 2018 sa takisto iba v rukopise zachovala jeho práca o prútikárstve, ktorá, ak by vyšla v čase svojho vzniku (1911), bola by len druhou rozsiahlejšou prácou o tejto téme v rámci celého Rakúsko-Uhorska. " "V encyklopédiách sa mu prisudzuje významný podiel na vydávaní kalendárov pre zadunajských Chorvátov, čo sa však zatiaľ nepodarilo preukázať, a taktiež na založení spolku Isabella, orientujúceho sa na výrobu slovenských výšiviek. Pôžičkami literatúry z knižníc výrazne pomáhal Ľudovítovi V. Riznerovi pri zostavovaní jeho bibliografického diela. Bol prívržencom kresťanského socializmu, budoval základy kresťanských odborov. Vykonával funkciu okresného predsedu Slovenskej ľudovej strany v Bratislave. V rokoch 1909 – 1914 bol administrátorom časopisu "Sv. Adalbert", ktorý sa v časoch 1. svetovej vojny zmenil na "Buditeľa katolíckeho ľudu." Písomné kontakty udržiaval s viacerými významnými osobnosťami katolíckeho hnutia (Michal Buzalka, Jozef Čársky, Andrej Hlinka, Andrej Kmeť, Karol Kmeťko, Karol Anton Medvecký, Štefan Mišík, Ján Vojtaššák a iní), ale aj s inými osobnosťami politického a kultúrneho života na Slovensku a v celej strednej Európe.  

</doc>
<doc id="622342" title="Tipsport liga 2018/2019" url="https://sk.wikipedia.org/wiki?curid=622342">
Tipsport liga 2018/2019

Tipsport liga 2018/2019 bola 26. sezónou najvyššej klubovej súťaže v ľadovom hokeji na Slovensku. Riadiacim orgánom súťaže je Slovenský zväz ľadového hokeja.
Extraligové kluby.
V sezóne 2018/2019 v nej hrá 12 regulárnych družstiev, vrátane dvoch maďarských klubov, ktoré nemôžu zostupiť a družstvo HK Orange 20, hrajúce v Piešťanoch, ktoré odohrá iba jej časť ako prípravu pre Majstrovstvá sveta v ľadovom hokeji hráčov do 20 rokov. V tejto sezóne pribudli do Tipsport ligy dva nové kluby z Maďarska - DVTK Jegesmedvék Miškovec a MAC Újbuda Budapešť.
Play-off.
Predkolo (Kvalifikácia o Play-off).
tučne sú zvýraznené domáce zápasy
Predkolo hrali tímy nasledovne: 7.miesto - 10.miesto a 8.miesto - 9.miesto.
Predkolo sa začalo v piatok 1. marca a jednotlivé série sa hrali na 3 víťazstvá.
Baráž o Tipsport ligu.
Žilina - Michalovce, keďže Michalovce boli víťazom 1.hokejovej St.Nicolaus ligy (vo finále porazili Martin 4:3 na zápasy).
HK Dukla Ingema Michalovce postúpil do Tipsport ligy 2019/2020 a MsHK DOXXbet Žilina zostúpil do Slovenskej hokejovej ligy 2019/2020.

</doc>
<doc id="622366" title="Jeff Bezos" url="https://sk.wikipedia.org/wiki?curid=622366">
Jeff Bezos

Jeffrey Preston Bezos (* 12. január 1964, Albuquerque, Nové Mexiko, USA) je americký podnikateľ, investor a filantrop, zakladateľ a generálny riaditeľ spoločnosti Amazon.com a Blue Origin. Od roku 2017 až do 28. augusta 2020 bol najbohatším človekom planéty s majetkom 200 miliárd dolárov. 
Životopis.
Narodil sa v Albuquerque v Novom Mexiku, no väčšinu mladosti strávil v Texaskom Houstone. Mama Jacklyn Gise Jorgensen pochádzala z prevažne farmárskej rodiny. Jeho starý otec pracoval v "US Atomic Energy Commission", čo je štátna agentúra pre atómovú energiu. Jeff Bezos bol často cez prázdniny na jeho ranči. Manželstvo jeho mamy s otcom Jeffa Bezosa, Tedom Jorgensenom, trvalo iba rok. Po troch rokoch sa vydala za Miguela Bezosa, ktorého si Jeff Bezos adoptoval. Už od mladosti mal Jeff Bezos technické nadanie. Po dokončení strednej školy išiel študovať na Princetonskú univerzitu, kde v roku 1986 získal titul z elektrotechnického inžinierstva a informatiky. Počas štúdia bol členom rôznych študentských organizácií okrem iných študentskej organizácie pre výskum vesmíru. Medzi rokmi 1986 a 1994 pracoval hlavne ako informatik pre rôzne spoločnosti na Wall Street. Spoločnosť Amazon založil koncom roka 1994, pričom začala ako online kníhkupectvo, no neskôr rozšírila svoje zameranie na celý rad produktov a služieb, vrátane video a audio streamingu. V súčasnosti je najväčším internetovým obchodom na svete, ako aj najväčším svetovým poskytovateľom služieb pre cloudovú infraštruktúru prostredníctvom divízie Amazon Web Services. Bezos je tiež jedným z prvých veľkých investorov do spoločnosti Google, ktorej v roku 1998 poskytol viac ako 250 000 dolárov.
V roku 2000 založil Bezos technologickú spoločnosť Blue Origin, pôsobiacu v aerokozmickom priemysle so zameraním na suborbitálnu kozmickú turistiku a vývin znovupoužiteľných kozmických nosičov.
Časopis Forbes zaradil Bezosa do rebríčka miliardárov prvýkrát už v roku 1999, vtedy s odhadovným majetkom vo výške 10,1 miliardy dolárov. V lete 2017 prevýšilo Bezosove bohatstvo majetok dovtedajšieho lídra rebríčka miliardárov Billa Gatesa a s následným rapídnym rastom sa stal Bezos s majetkom prevyšujúcim 160 miliárd najbohatším človekom v novodobej histórii. 
So svojou bývalou ženou "MacKenzie" uzavrel manželstvo ešte v roku 1993, má s ňou 4 deti. 

</doc>
<doc id="622406" title="Pavel Sladký" url="https://sk.wikipedia.org/wiki?curid=622406">
Pavel Sladký

Pavel Sladký (* 24. jún 1978, Olomouc) je český právnik, diplomat a vyskoškolský učiteľ.
V roku 2018 bol Chargé d’affaires ad interim veľvyslanectva Českej republiky na Slovensku.
Vzdelanie a počiatočné pôsobenie.
Pavel Sladký vyrástol v Kožušanoch (okres Olomouc), maturitu zložil na Slovanskom gymnáziu v Olomouci. V roku 2002 absolvoval Právnickú fakultu Univerzity Palackého ziskom magisterského titulu. V roku 2005 absolvoval Diplomatickú akadémiu Ministerstva zahraničných vecí ČR v Prahe. V roku 2007 získal (JUDr. a Ph.D. na Právnickej fakulte Karlovej univerzity. Titul Ph.D. obhájil prácou "Právní postavení mezinárodních organizací a orgánů jako subjektů mezinárodního práva veřejného".
V rokoch 2001 až 2003 pracoval na Magistráte mesta Olomouc. Neskôr bol odborným asistentom na Katedre mezinárodného a európskeho práva Právnickej fakulty Univerzity Palackého v Olomouci. Na poste bol semester. Je autorom knihy "Mezinárodní právo veřejné", ktorá sa používa pri výuke študentov v Česku aj na Slovensku.
Diplomatické pôsobenie.
Kariérnym diplomatom je od roku 2004. Od rovnakého roku pracoval na Ministerstve zahraničných vecí ako právnik medzinárodnoprávneho odboru. Na jeseň 2005 bol právnym poradcom Stálej misie Českej republiky pri OSN v New Yorku. V rokoch 2008 až 2009 pracoval vo Viedni v stálych misiách ČR pri OSN, OBSE a iných organizáciách. V rokoch 2010 až 2014 bol vicekonzulom Veľvyslanectva Českej republiky vo Viedni. V rokoch 2014 až 2016 pracoval v kabinete námestníka člena vlády.
Od roku 2016 je vedúcim politického a ekonomicko-obchodného oddelenia na Veľvyslanectve Českej republiky na Slovensku. Po odchode veľvyslankyne Livie Klausovej bol 30. apríla 2018 Ministerstvu zahraničných vecí a európskych záležitostí SR notifikovaný ako chargé d´affaires ad interim. Zástupcom veľvyslankyne bol od roku 2016.
Vzťahy Česka a Slovenska hodnotí ako veľmi dobré. „"O skvělých vztazích svědčí mimo jiné vysoká frekvence návštěv nejvyšších státních představitelů."“ Slovákom sa tiež snaží približovať Františka Palackého, ktorý študoval v Trenčíne a býval v Bratislave. „"Pokud je Brno a vila Tugendhat symbolem rozdělení Československa, tak Olomouc a Univerzita Palackého mají možnost být symbolem užší spolupráce Čechů a Slováků,"“ uviedol Sladký pre svoju alma mater.
28. novembra 2018 sa veľvyslancom stal bývalý policajný prezident Tomáš Tuhý.

</doc>
<doc id="622409" title="Rádio Liptov" url="https://sk.wikipedia.org/wiki?curid=622409">
Rádio Liptov

Rádio Liptov je súkromná komerčná rozhlasová stanica, ktorá vysiela od 1. októbra 2009 z Liptovského Mikuláša. Do 2. septembra 2014 vysielala pod názvom L-rádio. Vo vysielaní sa zameriava okrem hudby a informácií z hudobnej oblasti na regionálne spravodajstvo.
Rádio Liptov, do roku 2014 L-rádio, je hudobno-informačné médium, ktoré sa zameriava na hudbu od 80. rokov po súčasnosť. Spravodajstvo je zamerané na mestá Liptovský Mikuláš, Ružomberok a Liptovský Hrádok, no aktuálne informuje o udalostiach a pripravovaných akciách v celom Liptove. Od 19.06.2019 vysiela taktiež prostredníctvom DAB+ vysielača v Banskej Bystrici a širšom okolí na kanáli 10B.
Vysielače.
Regionálne rádio pokrýva svojim signálom územie Liptovskej kotliny, vrátane okresných miest Liptovský Mikuláš a Ružomberok. Prostredníctvom internetu je vysielanie dostupné globálne.

</doc>
<doc id="622415" title="Šabliarka modronohá" url="https://sk.wikipedia.org/wiki?curid=622415">
Šabliarka modronohá

Šabliarka modronohá () je druh bahniaka z čeľade šabliarkovité ("Recurvirostridae"). Obýva plytké vodné plochy v otvorenej krajine, vyhľadáva najmä slaniská a rybníky s väčším množstvom bahna. Podľa Medzinárodnej únie na ochranu prírody a prírodných zdrojov šabliarka modronohá patrí medzi najmenej ohrozené druhy, trend celkovej populácie nie je známy, v Európe má kolísavý trend.
Výskyt a stav na Slovensku.
Odhadovaný počet hniezdiacich párov v rokoch 19801999 bol 020. Na Slovensku bolo dokázané alebo pravdepodobné hniezdenie v 1,20 % mapovacích kvadrátoch. Veľkosť populácie i územie na ktorom sa vyskytovala vykazovala "mierny pokles" od 20 - 50%. Ekosozologický status v roku 1995 "V" - zraniteľný. V roku 1998 "EN:B1" - ohrozený. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status ale aj status "SPEC3" - ..majú nevhodný ochranársky status. Stupeň ohrozenia "L" - lokalizovaný. Ekosozologický status v roku 2001 "EN" - ohrozený. 
Odhadovaný počet hniezdiacich párov v rokoch 20082012 bol 020 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "fluktujúce". V roku 2014 "EN* C2a(i)b; D" - silne ohrozený. 
Odhadovaný počet hniezdiacich párov v rokoch 20132018 bol 020 párov.Krátkodobý trend i veľkosť územia na ktorom hniezdila za posledných 12 rokov (20072018) aj z pohľadu dlhodobého trendu od roku 1980 (19802018) boli "fluktujúce".
Ochrana.
Je zákonom chránená, spoločenská hodnota je 2300 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 20.12.2019).
Šabliarka modronohá je druh európskeho významu, ktorý sa vyskytuje ako kritériový druh v 1 chránenom vtáčom území Senianske rybníky.
Druh je zaradený do Bonnského dohovoru (Príloha II)
, Bernského dohovoru (Príloha II) a smernici o vtákoch (Príloha I).

</doc>
<doc id="622438" title="Kúdeľníčka lužná" url="https://sk.wikipedia.org/wiki?curid=622438">
Kúdeľníčka lužná

Kúdeľníčka lužná alebo kúdeľníčka obyčajná () je druh spevavca z čeľade kúdeľníčkovité ("Remizidae"). Obýva palearktídu, v 50. rokoch 20. storočia sa rozšírila do západnej Európy. Podľa Medzinárodnej únie na ochranu prírody a prírodných zdrojov kúdeľníčka lužná patrí medzi najmenej ohrozené druhy, trend celkovej populácie je stúpajúci, trend európskej populácie nie je známy.
Výskyt a stav na Slovensku.
Kúdeľníčka lužná hniezdi popri vodných tokoch a stojacich vodách, zriedkavo aj zimuje na juhozápadnom Slovensku. Odhadovaný počet hniezdiacich párov je 5 000 - 10 000, zimujúcich jedincov 0 - 40. Veľkosť populácie i územie na ktorom sa vyskytuje vykazujú "mierny nárast" o 20 do 50%. Na Slovensku bolo dokázané alebo pravdepodobné hniezdenie v 50,90 % mapovacích kvadrátoch. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránená, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="622454" title="Penica slávikovitá" url="https://sk.wikipedia.org/wiki?curid=622454">
Penica slávikovitá

Penica slávikovitá, (lat. "Sylvia borin") je stredne veľký druh spevavca z čeľade penicovité (Sylviidae). Hniezdi v európskej časti palearktídy. Podľa Medzinárodnej únie na ochranu prírody a prírodných zdrojov penica slávikovitá patrí medzi najmenej ohrozené druhy, trend celkovej populácie je klesajúci, jej stavy v Európe podľa prieskumov v rokoch 19802013 mierne poklesli.
Výskyt a stav na Slovensku.
Penica slávikovitá je na Slovensku bežný hniezdič a migrant, bola zistená v 86,70 % mapovacích kvadrátov.
Odhadovaný počet hniezdiacich párov je 200 000 – 400 000. Veľkosť populácie i územie na ktorom sa vyskytuje sú "stabilné", maximálna zmena do 20 %. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" – druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" – vyhovujúci ochranársky status.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru
(Príloha II) a smernici o vtákoch (Príloha II).

</doc>
<doc id="622519" title="Michael Rusnak" url="https://sk.wikipedia.org/wiki?curid=622519">
Michael Rusnak

Vladyka Michael Rusnak (niekedy slovensky Michal Rusnák, rodným menom Michael Rusnačok, alebo vladyka Michael), CSsR, (* 21. august 1921 - † 16. január 2003) bol torontským gréckokatolíckym biskupom slovenského pôvodu. Do tejto funkcie ho menoval pápež Ján Pavol II.
Život.
Narodil sa v Beaverdale v Pensylvánii v USA, no v detstve sa s rodičmi vrátil na Slovensko do obce Pozdišovce. Do Kongregácie Najsvätejšieho Vykupiteľa vstúpil v roku 1941, kde o rok neskôr, 2. augusta 1942 zložil večné sľuby. Kňažskú vysviacku prijal 4. júla 1949 z rúk vladyku Pavla Gojdiča, vtedajšieho prešovského eparchiálneho biskupa, neskôr blahorečeného ako mučeníka. Následne počas akcie K bol internovaný, ale podarilo sa mu ujsť na americkú ambasádu a odtiaľ do Kanady. 
V roku 1965 (2. januára) ho pápež Pavol VI. menoval za pomocného biskupa pre slovenských veriacich ukrajinskej eparchie v Toronte a zároveň za titulárneho biskupa černického. Ako biskup sa zúčastnil tretieho a štvrtého zasadnutia Druhého vatikánskeho koncilu. Keď v roku 1980 pápež Ján Pavol II. erigoval samostatné biskupstvo pre slovenských gréckokatolíkov v Kanade, povýšil Rusnáka za eparchiálneho biskupa novej eparchie so sídlom v Toronte. Tento post zastával od roku 1980 až do roku 1996, kedy pápež prijal jeho rezignáciu a odišiel na emeritúru. Po páde železnej opony sa mohol slobodne vrátiť na Slovensko, kde následne spolusvätil slovenských biskupov vladyku Jána Hirku a spolubrata redemptoristu vladyku Milana Chautura.
V roku 1970 bol biskup Michal Rusnák jedným zo zvolávateľov Svetového kongresu Slovákov, v ktorom aktívne pracoval a ktorého generálnych zhromaždení sa pravidelne zúčastňoval.
Zomrel v Toronte 16. januára 2003, kde je aj pochovaný.

</doc>
<doc id="622552" title="Motorový rušeň 708" url="https://sk.wikipedia.org/wiki?curid=622552">
Motorový rušeň 708

Motorový rušeň radu 708 je český dvojnápravový dieselelektrický rušeň určený pre staničný posun a ľahkú traťovú službu v osobnej a nákladnej doprave. Vychádza z skôr vyrobených strojov radov 704, 709 a 714.
Opis.
Rušeň radu 708 je dvojnápravový so stredovým vyvýšeným stanovišťom rušňovodiča. Jeho kabína je zhodná s radom 714, podobne ako ďalšie komponenty, ktoré boli z tejto rady prevzaté. Spaľovací motor Liaz poháňa trakčný alternátor, ktorý vyrába elektrický prúd slúžiaci na pohon dvoch trakčných elektromotorov, ktoré sú umiestnené pri každej náprave. Rušeň je vybavený elektrodynamickou brzdou, umožňujúci trvalé spádové brzdenie (pri jazde napr. pri dlhom klesaní). Konštrukčne táto rada vychádza z predtým vyrobeného radu 709, oproti ktorému je ale odľahčený (kvôli požiadavke na nápravovú hmotnosť a tým pádom možnosť služby na lokálnych tratiach). Rušeň je vybavený spaľovacím motorom Liaz so zníženým výkonom a maximálna rýchlosť bola zvýšená na . Tiež boli dosadené zásuvky pre možnosť napájania a ovládanie dverí osobných vozňov. Tieto úpravy síce znížili ťažnú silu, zato umožnili využitie rušňov na širokom spektre výkonov, podľa zadania objednávateľa.
Prevádzka.
Rad 708 bol v počiatkoch prevádzky nasadzovaný na osobné vlaky – prvé skúšky sa odohrali v roku 1995 na trati Tábor–Ražice so súpravou vozňov radu Baafx, resp. Btax. S takou súpravou dokázal nahradiť i štvornápravový rušeň pri príslušnej úspore nafty. Druhý prototyp medzitým podstupoval skúšky inde. O dva roky neskôr bola vyrobená desaťkusová séria, ktorá bola dodaná do DKV České Budějovice. Na pracoviskách Volary a Blatná boli nasadené okrem osobnej dopravy aj na ľahké nákladné vlaky, kde vystriedali veľké rušne radov 735 alebo 751. V roku 2000 ČD odkúpili aj trinásty rušeň a jediným strojom tohto radu mimo nich sa tak stal posledný rušeň 708.014 (po novom 708.501), dodaný na vlečku firmy ČEPRO vo Střelicích. Po vzniku nákladnej divízie ČD Cargo koncom roka 2007 všetky rušne prešli do jeho vlastníctva, na osobných vlakoch sa tak s nimi už nestretneme. Z juhu Čiech boli potom niektoré rušne predisponované inam, dva kusy získalo SOKV Ústí nad Labem a pod pôsobnosťou českobudějovického SOKV slúžia tiež na Plzeňsku. Väčšina strojov je používaná na dopravu krátkych vlakov, ktoré zberajú záťaž z jednotlivých železničných staníc, alebo sú používané k posunu. Výnimočne sa uplatnia aj v postrkovej službe, kde sú ale skôr preferované väčšie stroje typu 742. Špecialitou juhočeských manipulačných vlakov sú tzv. dvojzdrojové vlaky, vedené súčasne elektrickým (radu 210) a motorovým rušňom (radu 708 alebo 709), pričom elektrický stroj vlak dopravuje medzi stanicami a dieselový rušeň zaisťuje posun a obsluhu aj nezatrolejovaných staničných koľajach, kam elektrický rušeň nemôže.

</doc>
<doc id="622680" title="Double album" url="https://sk.wikipedia.org/wiki?curid=622680">
Double album

Double album je štrnásty pôvodný štúdiový album Miroslava Žbirku z roku 2018. Autorom hudby je sám Miro, texty k slovenským piesňam vytvorili tiež sám, po jednej mu autorsky prispeli Kamil Peteraj a Jozef Urban. Anglické texty vytvoril Pete Brown. Na vokáloch na tomto albume spolupracovali Rachel Skleničková, Katarína Knechtová, Eddi Reader a Rob Cass. Nahrávanie prebehlo v londýnskych Abbey Road Studios. Manažérkou projektu bola Mirova manželka Katka Žbirková a na vytvorení videoklipov k vybraným skladbám pomohol Mirovi syn David Žbirka. Obálku albumu vytvorila umelkyňa Mila Fürstová, na základe dojmov z nahrávania albumu.
Zoznam skladieb.
CD 1:
CD 2:

</doc>
<doc id="622694" title="ČTV" url="https://sk.wikipedia.org/wiki?curid=622694">
ČTV

ČTV bola česká televízna stanica vysielajúca od 3. septembra 1990 do 31. decembra 1992. Bola nástupkyňou druhého programu Československej televízie.
Vznik.
V roku 1990 bol prvý program ČST premenovaný na F1 , druhý program ČST na ČTV v Česku resp. S1 na Slovensku. Zároveň vznikol aj tretí program ČST, známy ako OK 3. V júni 1991 vznikla Slovenská televízia a v januári 1992 Česká televízia. ČT si vzala do správy programy ČTV a OK 3, STV zase S 1 a TA 3.
Zánik.
So zánikom Česko-Slovenska sa rozpadla aj Česko-slovenská televízia. Nástupcom ČTV sa stala ČT 1.

</doc>
<doc id="622709" title="F1 (televízna stanica)" url="https://sk.wikipedia.org/wiki?curid=622709">
F1 (televízna stanica)

F1 (Federálny okruh jedna) bola televízna stanica, ktorá vysielala od 3. septembra 1990 do 31. decembra 1992. Bola nástupkyňou prvého programu Česko-slovenskej televízie.
Vznik.
V súvislosti s demokratickými zmenami v ČSFR po novembri 1989 došlo aj k zmene vysielacej štruktúry a názvu Česko-slovenskej televízie (ČST). Prvý program ČST bol od pondelka 3. septembra 1990 premenovaný na F1. V ten istý deň bol taktiež premenovaný aj druhý program ČST (ktorý bol koncipovaný ako národný program) na ČTV (Česká televize) v Česku, resp. na S1 (Slovenský okruh 1) na Slovensku. Dňa 1. júla 1991 vznikla Slovenská televízia (STV) a dňa 1. januára 1992 Česká televízia (ČT). Česká televízia mala v správe programy ČTV a OK 3, Slovenská televízia zase S1 (od 1. júla 1991 ako STV) a TA 3. Okrem toho ČT a STV vyrábali programy aj pre federálny okruh F1 a od vtedy Česko-slovenská televízia postupne vyrábala najmä spravodajstvo.
Zánik.
So zánikom Česko-Slovenska zanikla aj Česko-slovenská televízia. Nástupkyňou F1 na Slovensku sa stala STV 2, v Česku ČT 2 (v roku 1994 jej frekvencie pripadli TV Nova)..

</doc>
<doc id="622727" title="OK 3" url="https://sk.wikipedia.org/wiki?curid=622727">
OK 3

OK 3 bol tretí program Československej televízie. Stanica vysielala od 14. mája 1990 do 31. decembra 1992.
Vznik.
V roku 1990 bola k dispozícii tretia sada frekvencií, užívaná sovietskou televíziou pre sovietskych vojakov v Česko-Slovensku.
Program.
Program pozostával z preberaní vysielania svetových satelitných televízií, hlavne CNN, MCM, TV5, RTL, La Sept, RAI 1 a ďalších.
TA 3.
V júli 1991 bola založená slovenská verzia s podobným programom, TA 3. 
Zánik.
So zánikom Česko-Slovenska sa rozpadla aj Česko-slovenská televízia. Nástupcom OK 3 sa v Česku stala ČT 3 (ČT 3 ukončil vysielanie 3. februára 1994), na Slovensku kanál TA 3 skončil vysielanie bez náhrady.

</doc>
<doc id="622753" title="Ťažký týždeň s Janom Gorduličom" url="https://sk.wikipedia.org/wiki?curid=622753">
Ťažký týždeň s Janom Gorduličom

Ťažký týždeň s Janom Gorduličom je internetová satirická relácia, v ktorej moderátor a zabávač Ján Gordulič komentuje súčasné dianie na slovenskej politickej i nepolitickej scéne. Prvýkrát sa relácia objavila 3. decembra 2015 na internetovej televízii spravodajského webu "SME.sk". Od 15. marca 2017 sa relácia vysielala na videoportáli "VJU.sk" a na spravodajskom webe "TREND.sk". 8. januára 2018 bolo oznámené, že relácia končí a s ňou aj celé VJU.sk. 21. marca 2018 sa však relácia vrátila a vysiela sa na spravodajskom portáli "Aktuality.sk."
Ťažký týždeň LIVE.
29. marca 2019 bol oznámený historicky prvý "Ťažký týžďen s Janom Gorduličom" vysielaný NAŽIVO. Gordulič sa objavil naživo s Ťažkým týždňom 13. apríla 2019 na protikorupčnom festivale "PUCUNG 2019" v Tabačke v Košiciach.
11. novembra 2019 sa konal druhý "Ťažký týždeň LIVE", tentokrát v Luna Bare Hotela Kyjev v Bratislave. Hosťami boli investigatívny novinár portálu Aktuality.sk Marek Vagovič a advokát Daniel Lipšic. Téma: Kočnerova Threema. 14. novembra 2019 zas Gordulič vyspovedal riaditeľku Nadácie Zastavme korupciu a expertku na Kočnerove kauzy Zuzanu Petkovú a bývalého šéfa vyšetrovacieho tímu Gorila Lukáša Kyselicu v Historickej radnici mesta Košice. Aj v tomto prípade bola téma Kočnerova Threema.
20. januára 2020 v Atrium Biznis centre Žilina bola hosťom Jana Gorduliča česká investigatívna novinárka Pavla Holcová; 21. januára v Košiciach zas vystúpil novinár TV JOJ Arpád Soltész a 22. januára v Bratislave Gordulič vyspovedal Xéniu Makarovú a Zuzanu Petkovu z Nadácie Zastavme korupciu.
Predstavenia, ktoré sa mali konať 23. marca 2020 v Košiciach v AULA spoločenskom centre (hostka: investigatívna novinárka Laura Kellöová), 20. apríla 2020 vo V-klube Bratislava (pôvodne 24. marca; hosť: prokurátor Ján Šanta), 21. apríla v Kino Hviezda Trenčín, 22. apríla v Nájomnej jednotke 210 Nitra a 23. apríla v Atrium Biznis centre Žilina (pôvodne 25. marca; hosť: šéfredaktor spravodajského webu Aktuality.sk Peter Bárdy), boli z dôvodu pandémie koronavírusu zrušené.
25. júna 2020 sa uskutočnil už po štvrtýkrát Ťažký týždeň naživo a to v Luna Bare Hotela Kyjev v Bratislave, kde hostkou bola tentokrát súčasná ministerka spravodlivosti Mária Kolíková.

</doc>
<doc id="622800" title="Juan Ramón González de Balcarce" url="https://sk.wikipedia.org/wiki?curid=622800">
Juan Ramón González de Balcarce

Juan Ramón Nepomuceno González Balcarce, známy ako Juan Ramón González de Balcarce (* 16. marec 1773, Buenos Aires – † 12. november 1836, Concepción del Uruguay) bol argentínsky vojak a politik, ktorý vykonával štyrikrát (1818, 1819 – 1820, 1820 a 1832 – 1833) funkciu guvernéra Provincie Buenos Aires. Počas jeho posledného mandátu bol guvernér Buenos Aires fakticky najvyšším predstaviteľom Argentíny.
Životopis.
Narodil sa v Buenos Aires do rodiny vojenského dôstojníka pôvodom zo španielskej Barcelony a miestnej matky. Politickej kariére sa venovali aj jeho mladší bratia, Antonio González de Balcarce bol na čele Spojených provincii La Platy v roku 1816 a Marcos González de Balcarce bol guvernérom Provincie Cuyo v roku 1812. Juan Ramón sa spočiatku venoval vojenskej kariére a vyznamenal sa v bojoch proti Britom v rokoch 1806 a 1807. Po Májovej revolúcii z mája 1810 sa zúčastnil vojenských výprav proti stúpencom monarchie do Horného Peru (súčasná Bolívia). Jeho politická kariéra sa začala v roku 1818 menovaním za guvernéra intendanta Intendancie Buenos Aires, kde vydržal pol roka. Do rovnakej pozície bol vymenovaný aj v marci 1819, pričom tento raz vo funkcii zotrval do februára 1820. Krátko potom sa Intendancia Buenos Aires pretransformovala na Provinciu Buenos Aires. Mesiac po jej vzniku, teda v marci 1820 sa stal na týždeň už jej tretím guvernérom.
Pridal sa na stranu federalistov a čoskoro sa stal podporovateľom Juana Manuela de Rosasa. Postupne pôsobil vo funkcii ministra vojny vo vládach guvernérov Buenos Aires Manuela Dorrega, Juana Josého Viamonteho a Juana Manuela de Rosasa. Po skončení funkčného obdobia Juana Manuela de Rosasa na poste guvernéra bol na jeho miesto zvolený práve Juan Ramón González de Balcarce, ktorý sa úradu ujal v decembri 1832. Oponenti Rosasa ale presadili jeho súdenie a tak bol González de Balcarce pod tlakom podporovateľov Rosasa, ktorí ho obviňovali, že sa podieľal na vyvolaní súdu voči Rosasovi. Zastupiteľstvo tak radšej pod tlakom verejnosti odvolalo v novembri 1833 Gonzáleza de Balcarceho z funkcie. Nakoniec bol uväznený aj González de Balcarce, po prepustení odišiel do Provincie Entre Ríos pod ochranu tamojšieho guvernéra Justa Josého de Urquizu. Po smrti boli jeho pozostatky prevezené do Buenos Aires, kde je pochovaný.

</doc>
