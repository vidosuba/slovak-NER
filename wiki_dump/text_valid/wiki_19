<doc id="41255" title="Slovenská veda" url="https://sk.wikipedia.org/wiki?curid=41255">
Slovenská veda

Slovenská veda je veda rozvíjaná slovenskými vedeckými pracovníkmi. Má významný podiel na rozvíjaní slovenskej filozofie.
Dejiny.
Zárodky slovenskej vedy sa utvárali už vo Veľkomoravskej ríši. Dokazuje to vyspelá metalurgia železa, kováčstvo, poľnohospodárstvo a architektúra Slovanov. Za vlády kniežaťa Rastislava sa z Byzantskej ríše na slovenské územie dostali Cyril a Metod, ktorí tu priniesli prvé slovanské písmo a založili tu prvú známu vyššiu školu (učilište). Vyučovala sa na nej aj gramatika, muzika a staroslovienska literatúra. Ich nasledovníkov z územia Veľkej Moravy však po Cyrilovej smrti po roku 885 vyhnal biskup Viching so súhlasom kniežaťa Svätopluka. Ich nasledovníci mali veľký význam pre šírenie písomníctva a kultúry v krajinách východných a južných Slovanov.
V stredoveku sa na Slovenskom území, ktoré bolo v tej dobe súčasťou Uhorska, pokúsil založiť univerzitu v druhej polovici 15. storočia v Bratislave kráľ Matej Korvín. Tzv. Universitas Istropolitana nemala dlhé trvanie, na sklonku jeho života bola v úpadku a zanikla po jeho smrti. V dobe jej fungovania tu však pôsobili učitelia z Viedenskej a Krakovskej univerzity, napr. Regiomontanus.
Veda sa na slovenskom území rozvíjala v súvislosti s rozšíreným baníctvom a ťažbou nerastných surovín. Na vedeckom výskume na území dnešného Slovenska podieľali príslušníci viacerých národov - najmä Nemci, Maďari a od 2. polovice 19. storočia aj Česi. V Uhorskom štáte mali Slováci na vedecký výskum najhoršie sociálno-ekonomické a kultúrne podmienky. Veľký význam na rozvoj technických a prírodných vied nielen na území dnešného Slovenska ale aj v Uhorsku a vo svete mala vo svojej dobe Banícka (1770 – 1846) a neskôr Banícka a lesnícka akadémia (1846 – 1904) v Banskej Štiavnici, kde pôsobilo aj viacero významných zahraničných vedcov a pedagógov. Škola však po uhorskej revolúcii a rakúsko-maďarskom vyrovnaní začala upadať, pretože čoraz viac študentov uprednostnilo banícku školu v rakúskom Leobene. Napokon prakticky zanikla odchodom maďarských pedagógov po vzniku Česko-Slovenska.
V 17. a 18. storočí existovala v Trnave Trnavská univerzita. Založil ju ostrihomský arcibiskup Peter Pázmaň. Univerzita mala teologickú, filozofickú a neskôr aj lekársku fakultu. Fungovala tu univerzitná knižnica, botanická záhrada a divadlo. Známa bola aj univerzitná hvezdáreň. V roku 1777 bola presunutá do Budína.
Etapa po vzniku Československa bola novým impulzom pre vedu na Slovensku. V roku 1919 vznikla prvá slovenská univerzita - Univerzita Komenského v Bratislave (jej lekárska fakulta r. 1919, právnická a filozofická fakulta nasledovali v r. 1921). V roku 1937 vznikla v Košiciach Štátna vysoká škola technická Dr. Milana Rastislava Štefánika, ktorá v dôsledku Viedenskej arbitráže neskôr počas vojny fungovala v Martine ako Slovenská vysoká škola technická. Počas druhej svetovej vojny existovalo krátku dobu Slovensko ako satelit nacistického Nemecka. České vysoké školstvo bolo nacistami zrušené a slovenskí študenti viacerých prírodných vied nemali kde študovať. V roku 1940 bola založená prírodovedecká fakulta vtedajšej Slovenskej univerzity v Bratislave. V tejto dobe vznikli priaznivé okolnosti na vznik Slovenskej akadémie vied a umení, ktorá bola založená v roku 1942. V roku 1939 vznikol aj samostatný Štátny hydrologický a meteorologický ústav (dnes SHMÚ) a v roku 1940 Štátny geologický ústav (dnes ŠGÚDŠ) ako inštitúcie podávajúce praktické prírodovené poznakty pre potreby štátnej správy.
Samostatná Slovenská akadémia vied vznikla v roku 1953.
Súčasnosť.
V roku 2016 bolo vo vede v výskume na Slovensku podľa Štatistického úradu SR zamestnaných 33 252 ľudí (z toho 26 720 výskumníci, 4 132 technický a 2 400 pomocný a ekvivalentný personál). Teda asi 1,33% všetkých pracujúcich v krajine. Výdavky na výskum a vývoj v roku 2016 predstavovali 640,8 milióna eur (z toho kapitálové 45,8 mil. eur). Toto predstavuje celkovo asi 0,79% HDP v roku 2016.
Podľa prieskumu firmy ESET z roku 2019 až 75% ľudí na Slovensku o sebe tvrdí, že sa ich názory, hlavne okruhu zdravia, stravovania, životného štýlu, vzdelávania a technológií opiera o vedecké poznatky. Napriek tomu až 64% nepozná žiadny vedecký úspech slovenských vedcov a 72% akékoľvek meno niektorej slovenskej vedeckej osobnosti.
Osobnosti slovenskej vedy.
Do slovenskej vedy možno zahrnovať aj viacero vedcov slovenského pôvodu, ktorí ale pôsobili a/alebo sa usadili v zahraničí. O pokroky vo vede aj vo svetovom meradle sa zaslúžilo viacero osôb narodených alebo pôsobiacich na území dnešného Slovenska (niektorí neboli etnicky Slováci), napr. Vojtech Alexander, Ján Bahýľ, Štefan Banič, Matej Bel, Dionýz Blaškovič, Béla Gerster, Jozef Karol Hell, Maximilián Hell, Dionýz Ilkovič, Štefan Anián Jedlík, Ján Jesenius, Wolfgang Kempelen, Filip Lenard, Samuel Mikovíni, Jozef Murgaš, Ľudmila Pajdušáková, Jozef Maximilián Pecval, Ján Andrej Segner, Hans Selye, Dionýz Štúr, Aurel Stodola, Milan Rastislav Štefánik alebo Viliam Thurzo.

</doc>
<doc id="41278" title="Lou Andreas-Salomé" url="https://sk.wikipedia.org/wiki?curid=41278">
Lou Andreas-Salomé

Lou Andreas-Salomé (*12. február 1861, Petrohrad, Rusko – † 5. február 1937, Göttingen, Nemecko) bola rusko - nemecká spisovateľka a psychologička. 
Životopis.
Bola dcérou ruského generála Gustava von Salomé (18041879), ktorého predkovia pochádzali z francúzskej protestantskej rodiny, a Louisy von Salomé, rodenej Wilm (18231913). Mala päť bratov. 
V roku 1880, po súkromných štúdiách v Rusku, začala v Zürichu študovať teológiu, filozfiu a dejiny umenia. Pri následnej ceste po Taliansku sa Lou v Ríme zoznámila so spisovateľom Paulom Rée, ktorý ju zakrátko spriatelil s nemeckým filozofom Friedrichom Nietzschem. Ich spoločné cesty ukončilo až Nietzscheho vyznanie lásky a žiadosť o ruku Lou, ktorá jeho cit neopätovala a rozišla sa s ním. Rovnako tak odmietla neskôr návrh Rainer Maria Rilkeho. Lou, odporkyňa manželského stavu, sa nakoniec vydala za nemeckého lingvistu Carla Friedricha Andreasa. Napriek tomu, že udržiavala blízke priateľstvo aj s inými mužmi, ako práve s Rilkem, ktorého blízko zoznámila s ruskou kultúrou, s Andreasom zostali manželmi až do jeho smrti v roku 1930. V Berlíne, kde manželia žili, sa stýkala s poprednými európskymi kultúrnymi osobnosťami, ako boli Gerhart Hauptmann, August Strindberg alebo Arthur Schnitzler. Pri svojich početných cestách po Európe sa zoznámila s mnohými ďalšími, ako napríklad s Frankom Wedekindom.
V roku 1911 začala u Sigmunda Freuda študovať psychoanalýzu, na čo si v Göttingene otvorila vlastnú psychoanalytickú prax. Jej úspešná terapeutická kariéra trvala viac ako dvadsať rokov. 
Okrem vedeckej práce a spoločenského života sa venovala aj literárnej činnosti, napísala pätnásť románov a viacero literárno-vedeckých či psychologických prác (napr. štúdiu o ženských postavách v Ibsenových drámach alebo o láske "Die Erotik". Napísala knihu o Friedrichovi Nietzschem. Písala po nemecky.

</doc>
<doc id="41424" title="Hranice (okres Přerov)" url="https://sk.wikipedia.org/wiki?curid=41424">
Hranice (okres Přerov)

Hranice je české mesto ležiace v okrese Přerov. Má 18 745 obyvateľov a ich katastrálne územie má rozlohu 5251 ha.
Vznik mesta.
Hranice, mesto s takmer 20 000 obyvateľmi, leží prevažne na pravom brehu rieky Bečvy v nadmorskej výške 251 metrov. V minulosti bolo označované tiež ako Granice, Alba Ecclesia, Weissenkirchen, Weisskirchen, prípadne Mährische Weisskirchen. Geograficky príhodná krajina Moravskej brány bola osídlená prinajmenšom od paleolitu, ako o tom svedčia nálezy pazúrikových nástrojov a ďalších predmetov v okolí vrchu Kobylanka. Okolím mesta viedli početné cesty z Opavy alebo Poľska do Kelče a Kroměříža a cesta proti prúdu Bečvy do Poodria. Najstaršia písomne dochovaná správa o Hraniciach datovaná rokom 1169 je falzom zo začiatku 13. storočia, vzniknutým za sporu medzi kláštorom Hradiskom pri Olomouci a rajhradským kláštorom, a zmieňuje skôr územie nazývané Hranice, ako osadu. Označenie Hranice sa objavuje po prvýkrát bezpečne až v listine z roku 1222. Pôvodne trhová dedina Hranice bola vysadená na mesto pod názvom Alba Ecclesia po prvýkrát v roku 1276, druhýkrát 1292. Mesto bolo vystavané na podlhovastej vyvýšenine, z troch strán obklopenej potokmi Veličkou, Ludinou a riekou Bečvou.
Dejiny.
Strategická zemepisná poloha Hraníc v Moravskej bráne už od praveku predurčila toto územie, aby sa stalo prirodzenou križovatkou chodníkov a ciest vedúcich z Pomoravia do severnej a severovýchodnej Európy, na Opavsko a do Považia. Osídlenie v širšom okolí mesta dokladajú archeologické nálezy už od staršej doby kamennej. Po prvýkrát sú Hranice zmieňované v listinnom falzifikáte z roku 1169. Skutočnú existenciu osady možno predpokladať od konca 12. storočia Táto kolonizácia je spájaná s menom rajhradského benediktínskeho mnícha Jurika. Od začiatku 13. storočia sú Hranice majetkom premonštrátov z Hradiska pri Olomouci a sú často dávané do zálohy šľachte.
Na mesto boli Hranice vysadené roku 1276, ale iba čiastočne a vysadenie bolo dokončené roku 1292. Od 20. rokov 15. storočia prešlo mesto do majetku pánov z Cimburku a od roku 1499 bolo v dedičnej držbe pánov z Pernštejnu. V tej dobe boli Hranice dobre opevneným a výstavným hospodárskym a správnym centrom rozľahlého panstva s prosperujúcim obchodom a remeslami. Druhá polovica 16. storočia a počiatok 17. storočia priniesol časté striedanie majiteľov panstva, z ktorých posledný traja v predbielohorskom období sa zaslúžili o výstavbu a následné úpravy renesačného zámku, jedného z najkrajších v Česku.
V roku 1611 došlo k prvému predaju kamenných domov Židom a znamená to začiatok vzniku významnej náboženskej a politickej židovskej obce. Jej pripomienkou sú dve zachované a rekonštruované pamiatky - synagóga a cintorín.
Po porážke českého stavovského odboja bol jeho aktívny účastník - majiteľ hranického panstva - Václav Mol z Modřelic uväznený, jeho majetok skonfiškovaný a darovaný olomouckému biskupovi kardinálovi Františkovi Dietrichsteinovi a jeho dedičom. Od tej doby sa zámok prestal využívať na bývanie a stal sa iba sídlom vrchnostenskej správy.
V priebehu 18. a 19. storočia bolo do Hraníc preložených niekoľko správnych inštitúcií - roku 1783 z Přerova c. k. krajský úrad, v polovici 19. storočia okresné hajtmanstvo. Na prelome 18. a 19. storočia pracovala v meste vrchnostenská manufaktúra na výrobu fajánsového tovaru.
K významným stavebným činom 18. storočia patrí barokový chrám Sťatia sv. Jána Krstiteľa na námestí a najvýznamnejšou stavbou 2. polovice 19. storočia sa stal rozsiahly areál c. k. vojenských ústavov, neskoršej vojenskej akadémie na západnej strane mesta. K známym osobnostiam, ktoré tu bývali a pôsobili, patrí rakúsky spisovateľ Robert Musil.
Od 50. rokov 20. storočia sa v Hraniciach rozvíjal priemysel, najmä strojársky (Sigma) a stavebný (cementáreň, tehelňa) a v súvislosti s tým aj bytová výstavba na nových sídliskách. Diaľničný ťah mestom (80. roky) pozmenil tvárnosť severnej časti mesta, rovnako ako výstavba sídlisk zmenila hranické predmestia. Historické jadro mesta (okrem predzámčia na severnej strane zámku) však zostalo zachované a od roku 1992 je pamiatkovou zónou (od roku 1994 s pamiatkovým ochranným pásmom). Do pamiatkového ochranného pásma je zaradené tiež okolie cintorínskeho kostola Panny Márie (zv. Kostelíček) a areálu cintorína. Historické texty o meste Hranice je možné na stránkach Hranickej historickej knižnice.
V meste sídli 7. mechanizovaná brigáda.

</doc>
<doc id="41437" title="Sidonie Nádherná" url="https://sk.wikipedia.org/wiki?curid=41437">
Sidonie Nádherná

Barónka Sidonie Nádherná z Borutína (* 1. december 1885, Vrchotovy Janovice – † 30. september 1950, Harefield, Spojené kráľovstvo) bola česká šľachtičná, mecenáška a priateľka umelcov.
Životopis.
Narodila sa na zámku Vrchotovy Janovice Karolovi Nádhernému a jeho manželke Amélii. Bola najmladšou z ich troch detí.
Vzdelanie získala od súkromných učiteľov. Hovorila česky, nemecky a anglicky, jazdila na koni, hrala na klavíri. Venovala sa literárnemu a výtvarnému umeniu. Mnoho času strávila na cestách temer po celej Európe a navštívila aj severnú Afriku a Blízky východ.
12. apríla 1920 si v kláštore Heiligenkreutz vzala grófa Maximiliana von Thun-Hohensteina, ale už po pol roku manželstvo stroskotalo, keď Sidonie 20. decembra 1920 manžela opustila. K rozvodu však došlo až 15. septembra 1933. Max Thun bol neskôr hospitalizovaný v ústave pre choromyseľných vo Viedni, kde 12. apríla 1935 zomrel.
Bola bezdetná.
Jej zámok sa stal jedným z najznámejších salónov. Stretávali sa tu najznámejší predstavitelia domácej i zahraničnej kultúry, ako Rainer Maria Rilke a Karl Kraus, Max Švabinský, Karel Čapek, Adolf Loos, Dora Pejačević, knieža Max Lobkowicz a mnohé iné osobnosti politického a kultúrneho života.
S Karlom Krausom udržiavala milenecký vzťah. 20 rokov každoročne navštevoval jej zámok a trávil tam dlhé mesiace. Veľká časť jeho diela vznikla práve tam.
Druhým jej najčastejším hosťom bol Rainer Maria Rilke, s ktorým sa zoznámila na svojich cestách po Európe, v ateliéri Auguste Rodina. Vyvinul sa z toho hlboký (pravdepodobne iba priateľský) vzťah o čom svedčí niekoľko sto zachovaných listov.
2. svetová vojna zničila jej život. Stratila všetkých priateľov a príbuzných, ktorí buď zomreli, alebo emigrovali. Jej zámok zabralo nemecké vojsko a musela žiť v dvoch malých miestnostiach na neďalekom hospodárstve. Po vojne sa situácia opakovala. Zámok zabralo najprv sovietske vojsko a potom československá armáda. V bezvýchodiskovej situácií sa rozhodla pre emigráciu. Odišla iba s jedným kufríkom s pomocou prevádzača cez „zelenú hranicu“. Útočisko našla v Anglicku, kde sa jej ujali známi, no zakrátko zomrela na rakovinu. 
25. mája 1999 boli jej pozostatky po prevoze z Anglicka slávnostne uložené do rodinnej hrobky v zámockom parku vo Vrchotových Janoviciach.

</doc>
<doc id="41462" title="Juraj Červenák" url="https://sk.wikipedia.org/wiki?curid=41462">
Juraj Červenák

Juraj Červenák (pseudonym Thorleif Larssen) (* 16. jún 1974, Žiar nad Hronom) je slovenský spisovateľ, autor fantasy a redaktor časopisov Fantázia, Pevnost, DVD Mag, Blokbaster a ďalších.
Preslávil sa knihami o Conanovi, černokňažníkovi Roganovi a bohatierovi Iľjovi Muromcovi.
Ocenenia.
S poviedkou "Krvavý oheň, biely oheň" z cyklu o Čiernom Roganovi vyhral v roku 1999 súťaž O najlepšiu fantasy a obdržal titul Nositeľ meča. V roku 2003 získal na Istrocone cenu Istron za najlepšiu poviedku roka (roganovka Z posvätnej vody zrodená) a vyhral v poviedkovej súťaži Raketa, hodnotenej čitateľmi Fantázie (poviedka z čias protitureckých bojov Hrdlorez). V roku 
2005 získal cenu Akadémie Science Fiction, Fantasy a Hororu za najlepšiu Českú a slovenskú knihu s knihou Černokněžník 2 a 3. V roku 2008 získal rovnaké ocenenie s knihou Bílá věž. Dotretice sa radoval z víťazstva v tejto kategórii v roku 2011 s knihou Ďáblova pevnost.

</doc>
<doc id="41502" title="Ján Bzdúch" url="https://sk.wikipedia.org/wiki?curid=41502">
Ján Bzdúch

Ján Bzdúch (* 21. máj 1922, Brezová pod Bradlom – † 8. apríl 2007, Košice) bol slovenský divadelný a filmový herec.
Patril k najvýraznejším postavám povojnového profesionálneho divadla na Slovensku. S herectvom začínal ako ochotník počas gymnaziálnych štúdií v Prešove. V roku 1945 spolu s Jankom Borodáčom a ďalšími nadšencami založili Národné divadlo v Košiciach. V košickom Štátnom divadle pôsobil až do roku 1983, kedy odišiel do dôchodku. Počas svojej bohatej hereckej kariéry stvárnil vyše dvesto divadelných a televíznych postáv, režíroval činoherné inscenácie a venoval sa aj divadelnému výtvarníctvu.
Ján Bzdúch spoluvytváral moderné slovenské herectvo. Patril k profilujúcim hercom košického obdobia Borodáčovej školy. Posledná rozlúčka s Jánom Bzdúchom sa uskutočnila 13. apríla 2007 na doskách košického Štátneho divadla.

</doc>
<doc id="41505" title="Erich von Däniken" url="https://sk.wikipedia.org/wiki?curid=41505">
Erich von Däniken

Erich Anton Paul von Däniken, obvykle len Erich von Däniken (* 14. apríl 1935, Zofingen, Švajčiarsko) je švajčiarsky spisovateľ, ktorý je známy svojimi prácami o mimozemskom ovplyvňovaní ľudskej kultúry od prehistorických čias. Je jednou z osobností popularizujúcich paleokontakt a hypotézy starovekých kozmonautov. Jeho hypotézy sú obľúbené u mnohých čitateľov, avšak väčšina vedcov ich prijíma so značnou skepsou.
Dielo.
Zoradené podľa roku vydania:
Ďalej vyšlo: 
Neknižné médiá:

</doc>
<doc id="41540" title="Púšť" url="https://sk.wikipedia.org/wiki?curid=41540">
Púšť

Púšť je krajinná forma alebo región, na ktorom sa vyskytuje veľmi málo vodných zrážok – menej než 250 mm ročne. 14% Zeme tvoria púšte. Púšte majú povesť, že je na nich veľmi málo života. V porovnaní s vlhšími regiónmi to môže byť pravda, ale v skutočnosti sa na púšťach často vyskytuje bohatý život, ktorý zvyčajne ostáva skrytý (hlavne počas denného svetla), aby si zachoval vlhkosť. Približne jednu tretinu zemského povrchu tvoria púšte.
Delenie púští.
Podľa veľkosti púštneho materiálu rozoznávame:
Rozšírenie púští.
Púšte sú pri dnešnom rozšírení kontinentov väčšinou rozmiestnené medzi rovníkom a 40° zemepisnej šírky. Z dnešných púští sú to Gobi (Mongolsko), Atacama (Čile), Sahara (Afrika).
Život.
Kaktusy ako aj iné rastliny, ktoré sa vyskytujú na púštiach majú korene veľmi hlboko v pôde, na zachytávanie spodnej vlhkosti. Rastú od seba vo väčších vzdialenostiach aby mohli čo najlepšie využiť vodu (resp. aby sa o ňu nemuseli deliť s ostatnými rastlinami).

</doc>
<doc id="41599" title="Koreň (botanika)" url="https://sk.wikipedia.org/wiki?curid=41599">
Koreň (botanika)

Koreň (po lat.: "radix") je podzemný nečlánkovitý orgán rastlín bez chlorofylu. Má neobmedzený rast, ktorý zaisťuje vrcholový meristém. Nikdy nenesie listy.
Metamorfózy koreňov.
Ak korene vykonávajú aj inú funkciu, ktorej sa prispôsobili tvarom a stavbou, nazývame ich metamorfované korene (metamorfózy koreňov).
Koreňové sústavy.
Alorízia (pravá koreňová sústava).
Hlavný koreň po celý život rastliny pretrváva, mohutne sa vyvíja a rozkonáruje, bočné korene neprerastajú hlavný koreň. Takouto koreňovou sústavou sa vyznačujú nahosemenné rastliny a väčšina dvojklíčnolistových rastlín.
Homorízia (nepravá koreňová sústava).
Ak hlavný koreň zakrpatie a je nahradený vedľajšími koreňmi, tvoria sa tzv. zväzkovité korene. Sú to napr. papraďorasty, jednoklíčnolistové rastliny.
Anatómia koreňa.
Stavba vegetačného koreňa.
Tvoria ho meristematické bunky a rozlišujeme na ňom 3 oblasti (zóny):
Koreňová čiapočka ("kalyptra").
Chráni koreňový vrchol. Umožňuje prenikanie koreňa medzi častice vylučovaním polysacharidového slizu. Koreňová čiapočka sa podiela aj na regulácii pozitívne geotropického rastu koreňa tj. v smere zemskej tiaže. Nachádza sa tu zvláštny útvar - stĺpik (columella), v ktorom je umiestnený statolitový aparát (presýpací škrob), ktorý podmieňuje rast koreňa v smere zemskej tiaže.
Prvotná stavba koreňa.
Koreňová pokožka (rizoderma).
Tvoria ju tenkostenné bunky usporiadané v jednej vrstve bez kutikuly a prieduchov. Vychádzajú z nej koreňové vlásky ("rhiziny"), ktoré zväčšujú sací povrch koreňa.
Prvotná koreňová kôra (cortex).
Tvorená je živými parenchymatickými bunkami a môže obsahovať sklerenchým, aj kolenchým. Má tri vrstvy:
Stredný valec (stele).
Tvorený jednou alebo niekoľkými vrstvami parenchymatických pletív - pericyklom. V priebehu vývoja sa z neho vytvárajú bočné korene. Nachádzajú sa tu cievne radiálne zväzky a vo vnútri môže byť stržeň a stržňové lúče.
Druhotná stavba koreňa.
Nachádza sa len u tých rastlín, u ktorých kambium produkuje druhotné drevo a lyko.
Hospodárske význam koreňa.
Korene rastlín nachádzajú praktické uplatnenie napr. ako potrava človeka (koreňová zelenina – mrkva, petržlen, zeler, chren), krmivo pre zvieratá (repa kŕmna), surovina potravinárskeho priemyslu (repa cukrová). Korene niektorých kultúrnych rastlín obsahujú látky dôležité pre farmaceutický priemysel, pri výrobe liečiv a kozmetických prípravkov (púpava lekárska, puškvorec obyčajný, archangelika lekárska, horec žltý, rebarbora atď.).

</doc>
<doc id="41609" title="Hydrologický kolektor" url="https://sk.wikipedia.org/wiki?curid=41609">
Hydrologický kolektor

Hydrologický kolektor (iné názvy: zvodnenec, zvodnený kolektor (vody), kolektor, vodonosný horizont, akvifer) je podzemná vrstva (horizont) hornín a sedimentov nasiaknutá podzemnou vodou. V tomto priestore sa voda nachádza vo voľných póroch, puklinách a pod. ako voda v špongii.
Medzinárodná skupina hydrológov začala pracovať na prvom celosvetovom projekte zamerania podzemných zdrojov vody. Mapovaním hraníc akviferov a spracovaním následných štúdií budúceho využitia vody z týchto rezervoárov chcú vypracovať podrobného sprievodcu pre krajiny, ktoré by sa inak k potrebným odborným informáciám nedostali. Pracovná skupina zriadená Medzinárodnou organizáciou hydrológov má názov Manažment cezhraničných zdrojov podzemnej vody.

</doc>
<doc id="41779" title="Pohorie" url="https://sk.wikipedia.org/wiki?curid=41779">
Pohorie

Pohorie (iné názvy: horské pásmo, horstvo, vrchy, pásmo vrchov, zastarano "hory") je podľa najjednoduchšej definície skupina vrchov, obklopená nížinou. Do pohoria pritom patrí celá časť krajiny presahujúca nížinu, teda nielen vrcholky, ale aj horské sedlá, údolia, plošiny menšieho rozsahu. 
Vedecká definícia znie: vyvýšená geomorfologická jednotka vzniknutá endogénnymi procesmi (morfoštruktúra) a exogénnymi procesmi (morfoskulptúra), charakteristická striedaním chrbtov a vymedzená oproti nižšie položenému okoliu úpätnou líniou.
Pohoria vzájomne môžu byť oddelené horskými priesmykmi, tokom riek či inými výraznými útvarmi. Často je ale vymedzenie hranice pohoria konvenčné. Vo všeobecnom význame nemusí mať jedno pohorie jednotný geologický pôvod. 
Nadmorská výška.
Typická pre horskú krajinu je tak vyššia nadmorská výška, ako aj veľké rozdiely vo výške medzi údoliami a vrcholkami. Hory sa najčastejšie rozdeľujú práve podľa nadmorskej výšky - pohoria s vyššou absolútnou nadmorskou výškou sa označujú ako veľhory, ktoré sa niekedy ešte ďalej delia na "stredné veľhory" a "vysoké veľhory". Ako hranica veľhôr sa uvádzajú rôzne hodnoty, často napr. 2500 m n. m.
Najvyšším pohorím na Zemi podľa absolútnej nadmorskej výšky sú Himaláje so 14 najvyššími vrcholmi sveta presahujúcimi 8 000 m. Menej jednoznačná je otázka výškového rozdielu - napríklad Havajská sopka Mauna Kea sa týči 4 205 m nad morom, ale ďalších niekoľko kilometrov pokračuje pod hladinou. S celkovou výškou od morského dna vyše 9 km prekonáva ostatné pohoria.
Druhy pohorí.
Pohoria sa môžu klasifikovať z viacerých hľadísk, napríklad (na Slovensku):
podľa tvarov chrbtov:
podľa stavebného štýlu:
Horská krajina.
Pre horskú krajinu je typických mnoho morfologických tvarov. Mohutné vrcholky sa označujú ako štíty, strmé útvary často veže, hroty alebo dokonca ihly. Pretiahnuté vyvýšeniny sú hrebene. Sklonené hrebene vybiehajúce zo štítov či dominantnejších hrebeňov sú rebrá. 
Veľké zníženiny medzi hrebeňmi tvoria údolia alebo doliny. Dolina kruhového tvaru obklopená strmými zrázmi sa nazýva kotlina. Rozsahom menšie zníženiny v strmom teréne sa označujú ako kuloáre a kaskády. 
Zvlášť vo veľhorách sú dôležitým činiteľom utvárajúcim horskú krajinu ľadovce. Špecifickým útvarom sú morény (miesta ukladania materiálu prenášaného ľadovcom).

</doc>
<doc id="41793" title="Politika" url="https://sk.wikipedia.org/wiki?curid=41793">
Politika

Politika (z neskorolat. politice &lt; gr. slova "politiké" – umenie správy štátu &lt; gr. "pólis" – mesto (-ský štát), občianstvo) je proces a metóda záväzného rozhodovania určitej skupiny ľudí smerujúceho k dosiahnutiu určitého cieľa. V užšom slova zmysle sa pojem politika vzťahuje na kolektívne rozhodovanie zamerané na dosiahnutie alebo udržanie štátnej alebo obecnej moci.
V rámci takýchto kolektívnych rozhodnutí je politika umením spravovať veci verejné, umením riadiť štát a obhajovať záujmy jedného štátu voči druhému, vytvárať a udržovať vzťahy medzi týmito štátmi. Prostriedkom politiky je politická moc, ktorú je možné získať buď demokratickými prostriedkami alebo násilím. V demokratickej spoločnosti vstupujú do politiky politické subjekty politickým presviedčaním a vyjednávaním, a tak vytvárajú politické rozhodnutia. Medzi takéto subjekty môžu patriť jednotlivci (občania) alebo organizácie (politické strany a hnutia, mimovládne organizácie a iné záujmové skupiny). Vynútiteľnost politického rozhodnutia je zaistená autoritou, ktorá vykonáva politickú moc.
Politika v antickom Grécku bola chápaná ako správa vecí verejných.
Veda o politike sa nazýva politológia (presnejšie politické vedy, ide o viac odborov).
Vývoj politiky.
Politika sa zo svojej pôvodnej podoby v staroveku ako komplexného občianskeho spolužitia od začiatku nášho letopočtu až do 18. storočia stále silnejšie zužovala len na otázky moci a vládnutia a na ovládanie väčšiny menšinami, a až od 18. storočia má opäť tendenciu zahrnovať riešenie hospodárskych, sociálnych a kultúrnych problémov a emancipáciu spoločnosti. Vyvíja sa teda opäť smerom k akejsi novej komplexite. Rastie opäť počet faktorov, ktoré ľudia politicky zasahujú, rastie i zodpovednosť jedinca za vývoj mnohých otázok ľudského spolužitia, prehlbuje sa rôznorodosť názorov. Opozičné názory a činnosti sú normálnou súčasťou politického spektra. Zásluhou masovokomunikačných prostriedkov a vývoja školstva vzrastá občianska informovanosť i schopnosť s informáciami pracovať.
Definície.
Definícií politiky je mnoho. Mnohí politici a teoretici prízvukujú známu myšlienku nemeckého politika a vojvodcu z 19. storočia Bismarcka – „Politika nie je exaktná veda... je to umenie možného“. Mnohí považujú politiku za plánovité, organizované a cieľavedomé sociálne konanie, ktoré je zamerané na vybudovanie, udržiavanie alebo zmenu spoločenského poriadku. Iní chápu politiku ako umenie spravovať veci verejné, resp. riadiť štát a realizovať jeho ciele. Podľa ďalších je politika úsilím o získanie moci, jej udržanie, alebo úsilím o získanie podielu na moci.
Štruktúra.
Ako každý politický jav, má aj politika svoju vlastnú štruktúru. V prvom rade je to existencia sociálno-ekonomickej základne, t. j. existencia sociálnych skupín, profesií, náboženstiev, rôznych lokálnych a regionálnych skupín, národov, národností, z ktorých každá má svoje politické záujmy, ktoré sa stretávajú v politike, kde nachádzajú potrebný rámec pre ich riešenie. 
Ďalším prvkom štruktúry politiky sú aj politické idey. Politickými sa stávajú len tie idey, ktoré dokážu osloviť aj ostatných jednotlivcov, dokážu ich získať k spoločnej akcii, t. j. musia mať nadindividuálny obsah. Moralizovanie, alebo prázdne „filozofovanie“ samé osebe nie je ešte politikou.
Dôležitou súčasťou politiky je aj praktické konanie. Politickými sa idey, myšlienky a názory začínajú stávať vtedy, keď sa s nimi začíname obracať sa na iných a hľadať spojencov, keď začíname vytvárať názorový konsenzus, robiť prvé rozhodnutia. Znamená to, že začíname vytvárať spoločnú vôľu určitej skupiny, tvoriť program, začíname zápas o realizáciu vlastných programových cieľov. 
Len samotné idey a praktická činnosť by ešte nebola dostačujúca pre realizáciu politiky, preto jej súčasťou sú aj politické inštitúcie (štát, politické strany a hnutia, odborové zväzy, záujmové združenia a pod).
Politika vzniká, funguje a je rozvíjaná v konkrétnom čase a priestore konkrétnymi ľuďmi, tento proces označujeme pojmom politický život. Tu ľudia vstupujú do politiky, tu dochádza ku vzniku politických interakcií, politických vzťahov a činností, tu ľudia nachádzajú politické nástroje a formy svojho pôsobenia, a realizujú svoje politické potreby, záujmy, hodnoty a ciele. Jeho konkrétny obsah tvoria rôzne politické orgány, organizácie a inštitúcie, politické vzťahy, duchovné javy a procesy a politická kultúra.

</doc>
<doc id="41815" title="Perzepolis" url="https://sk.wikipedia.org/wiki?curid=41815">
Perzepolis

Perzepolis alebo Persepolis (po perzsky "Pársa"; v slovenčine sa skupina -is- pri skloňovaní zachováva) bolo významné staroveké mesto, sídlo perzských kráľov z rodu Achajmenovcov, v dnešnom juhozápadnom Iráne asi od Šírázu.
Začal ho budovať Dareios I. okolo roku 520 pred Kr. na umelo upravenej terase ako symbol svojej moci. Hlavným mestom (stredisko administratívy, politickej moci a obchodu) zostali Súsy, Perzepolis bol akési prechodné sídlo kráľa. Nástupcovia Dareia I. vo výstavbe pokračovali. Roku 332 pred Kr. mesto napokon dobyl a zničil požiarom Alexander Veľký. 
Mesto bolo architektonický skvost, známa je najmä sochárska výzdoba. V ruinách knižnice sa našlo vyše 30 000 klinopisných tabuliek.
Perzepolis prvýkrát skúmal až roku 1931 a 1939 Chicagsky orientálny inštitút, neskôr vo výskume pokračovali Iránci. Vzhľadom na politické pomery v Iráne je nálezisko pre cudzích vedcov v súčasnosti pomerne neprístupné.
V roku 1979 bol Perzepolis zapísaný na listinu UNESCO.

</doc>
<doc id="41857" title="HD 189733" url="https://sk.wikipedia.org/wiki?curid=41857">
HD 189733

HD 189733 alebo V452 Vulpeculae je hviezda v súhvezdí Líška, pri ktorej bola objavená extrasolárna planéta. Táto planéta označená ako HD 189733b je typický „horúci Jupiter“, čiže obrovská plynná planéta obiehajúca v tesnej blízkosti hviezdy. Svoju hviezdu obehne raz za 2,2 dňa vo vzdialenosti iba 4,8 miliónov kilometrov. Povrchová teplota planéty je až 926,6 °C. Táto exoplanéta bola prvá, ktorej zloženie atmosféry sa podarilo vedcom určiť a to pomocou spektra získaného zo svetla odrazeného od planéty. Skúmal ju infračervený spektroskop na palube Spitzerovho vesmírneho ďalekohľadu. Výsledok prvej spektrálnej analýzy bol však prekvapivý: napriek očakávaniam táto planéta nenesie vo svojej atmosfére ani stopu po vodnej pare, metáne ani oxide uhličitom. 
Jej materská hviezda je chladnejšia a menej masívna než Slnko, jej spektrálny typ je G5 a nachádza sa pomerne blízko, len 62 svetelných rokov od Slnka. 

</doc>
<doc id="41999" title="Gymnázium svätého Tomáša Akvinského" url="https://sk.wikipedia.org/wiki?curid=41999">
Gymnázium svätého Tomáša Akvinského

Gymnázium svätého Tomáša Akvinského (skrátene "GTA") je cirkevné katolícke gymnázium v Košiciach spravované kongregáciou sestier dominikánok. Vzniklo v roku 1991 ako štvorročné gymnázium a o päť rokov neskôr, v roku 1996, bolo rozšírené o triedu osemročného gymnázia. V súčasnosti opätovne prešlo na štvorročnú formu štúdia.
Budovy.
Gymnázium sídli v dvoch navzájom prepojených budovách, ktoré pôvodne patrili ku kláštoru dominikánok. Novšia, funkcionalistická budova bola postavená v rokoch 1936 až 1937 podľa projektov českého architekta Rudolfa Brebtu. Budova bola postavená firmou košického inžiniera českého pôvodu "Aloisa Nováka" spoločne s Kostolom Krista Kráľa pri konvente sestier dominikánok, ktorý stojí mimo uličnej čiary vo dvore. Po dostavaní budovy tu bolo na jeseň roku 1938 zriadené "Česko-slovenské dievčenské reálne gymnázium sestier dominikánok".

</doc>
<doc id="42050" title="Vedomec (čarodejník)" url="https://sk.wikipedia.org/wiki?curid=42050">
Vedomec (čarodejník)

Vedomec (iné názvy: vedomkár, vedomník, vedúch, zriedkavo (bohemizmus): vedmák; pre Slovensko regionálne aj: zemský boh, boh, pánbožko, božec, bohoň; čiastočné synonymá: veštec, vražec) je ľudový liečiteľ, veštec či čarodejník, najmä u Slovanov. Je to z jazykového hľadiska mužský rod od slova vedma (=vidma, vedomkyňa, vedomica); u nás vedme zodpovedá aj z vecného hľadiska (teda má rovnaké funkcie), ale u východných Slovanov sú jeho funkcie od funkcie vedmy trochu odlišné.
Ekvivalenty v iných slovanských jazykoch sú napr.: vědomec/věď/vědmák (čeština), veďmak/vedun/veščun (ruština), viďmak/viďmar/viďmun/viďmač (ukrajinčina), wiedźmarz, wiedźmierz, wiedźmin, wiedźmak (poľština), vještac (srbčina); podobné sú pojmy koldun (ruština) a znachar/znachor (ruština, ukrajinčina)..
Vedomec na Slovensku (a na Morave).
"Encyklopédia ľudovej kultúry Slovenska" uvádza pojem vedomec (a niektoré ďalšie synonymá) ako synonymum pojmu veštec, pričom veštca definuje ako mužský pendant bohyne (=veštice), t.j. ako osobu s nadprirodzenými schopnosťami, ktorá primáne veští, ale často aj lieči a radí (v oblasti lásky, vyhľadávaní predmetov a pod.), a na rozdiel od strigôňa (resp. strigy) sa zaoberá prevažne bielou mágiou (je teda prospešný ľudu)..
Vecne takmer rovnako, ale terminologicky odlišne, situáciu opisuje česká "Lidová kultura: Národopisná encyklopedie Čech, Moravy a Slezska": Slovo vědomec (a niektoré ďalšie synonymá, ktoré však nezahŕňajú slovo veštec) uvádza ako synonymum pojmu božec, pričom božca definuje ako podobne ako "Encyklopédia ľudovej kultúry Slovenska" pojem veštec, ale dôraz kladie na liečiteľské schopnosti. Konkrétne definícia znie: „predstaviteľ druhu liečiteľsko-vešteckej profesie…zaŕňajúcej diagnostiku a terapiu chorôb a iné rady, napr. predpovedanie budúcnosti, vyhľadávanie stratených predmetov, poznávanie čarov a čarodejníc alebo pričarovanie lásky. Na rozdiel od čarodejníkov, čarodejníc a šamanov sa smie božec zaoberať len bielou mágiou, t.j. prosperitnou mágiou, svoje schopnosti odvádza od Boha a pri svojich praktikách používa vždy modlitby“. Uvádza, že božci sú známi na moravsko-slovenskom pomedzí v okolí Starého Hrozenkova a „na slovenskej strane Malých a Bielych Karpát“.
Vedomecké učenie je aj jeden z novopohanských smerov na Slovensku.
Sapkowski.
Poľský autor Andrzej Sapkowski postavu vedomca pre súčasného čitateľa oživil vo viacerých svojich dielach. V poľskom originále sa volá wiedźmin (teda vedomec), v slovenskom preklade zaklínač. Sapkowského „wiedźmini“ majú však s rovnomennými slovanskými vidieckymi čarodejníkmi málo spoločného. Sú totiž opisovaní ako mutanti (pomocou mágie, mutagénov a ďalších jedov upravení ľudia), ktorí kombinujú primitívne magické schopnosti a k najvyššej možnej dokonalosti vycibrené bojové schopnosti spolu s magickými a posilňujúcimi odvarmi, čo im dodáva nadľudské schopnosti, ktoré využívajú na svoje hlavné konanie, boj s rôznymi magickými tvormi, ktoré sužujú ľudstvo.

</doc>
<doc id="42065" title="Vegánstvo" url="https://sk.wikipedia.org/wiki?curid=42065">
Vegánstvo

Vegánstvo je spôsob života, ktorého snahou je v čo najväčšej a najpraktikovateľnejšej miere vylúčiť všetky formy vykorisťovania a krutosti páchanej na zvieratách kvôli jedlu, oblečeniu alebo akémukoľvek inému účelu. Tento pojem zaviedli v roku 1953 zakladatelia britskej The Vegan Society.
V praxi ide o vylúčenie produktov zo zvierat v strave - mäso, mliečne výrobky, vajcia, med; nepoužívanie kožených výrobkov, živočíšnej želatíny alebo produktov testovaných na zvieratách (kozmetika a pod.). Zároveň nie sú podporované cirkusy so zvieratami, ZOO, vodné parky a iné komerčné atrakcie, ktoré využívajú zvieratá. 
Motiváciou pre tento štýl sú predovšetkým etické a morálne dôvody s ohľadom na práva zvierat.
Rastlinná strava je volená často kvôli zdravotným alebo environmentálnym dôvodom.
Vplyv vegánskej stravy na zdravie človeka.
Vegánska strava znižuje riziká ochorení, napríklad:
rakovinu hrubého čreva, infarkt myokardu, vysoký cholesterol, vysoký krvný tlak, rakovinu prostaty a mŕtvicu.
Riziká.
Vegáni musia dávať pozor na znížený obsah vápnika, jódu, vitamínu B12, B6, D, omega-3 mastných kyselín a na správne vyváženie niektorých aminokyselín. 
Napriek tomu, že sa väčšina týchto látok v rastlinnej strave vyskytuje, niektorí vegáni môžu mať nedostatok týchto látok vďaka nevhodnému zloženiu (kombinácii) stravy. Lekári preto odporúčajú suplementovanie týchto látok vhodnými potravinovými doplnkami.
Vegánsky aktivizmus.
Na Slovensku sa vegánstvu venujú najmä neziskové organizácie Slovenská vegánska spoločnosť a Humánny pokrok, ale aj influencerka Nikoleta Kováčová známa ako Surová dcérka. Slovenská vegánska spoločnosť zastrešuje projekt Zelená jedáleň, ktorý pomáha zavádzať vegánsku stravu na vysokoškolských jedálňach. Zakladateľkou projektu je vegánska aktivistka, environmentalistka a politička Tamara Stohlová..

</doc>
<doc id="42079" title="Vegetariánstvo" url="https://sk.wikipedia.org/wiki?curid=42079">
Vegetariánstvo

Vegetariánstvo (z lat. "vegetus" a "vegetare" čo po slovensky znamená "oživiť") je spôsob stravovania. Vegetariáni prijímajú bezmäsitú stravu a nekonzumujú všetky produkty z mŕtvych zvierat ako vnútornosti, kaviár a želatína. Zo živočíšnych produktov obyčajne iba mlieko, syry (nie syry s obsahom syridiel vyrobených zo žalúdka), jogurty a vajcia. Často sú proti používaniu živočíšnych produktov ako koža, kožušina, hodváb, vlna, perie a produktov testovaných na zvieratách.
Svetový deň vegetariánov je 1. októbra.
Terminológia a druhy vegetariánstva.
Základne druhy vegetariánstva:
Menej časté praktiky vegetariánstva:
Druhy diét, ktoré sú iba čiastočne bezmäsité:
Dôvody.
Vegetariánstvom sa ľudia riadia z rozličných dôvodov:
Náboženské a duchovné.
Niektorí ľudia si vegetariánstvo zvolili kvôli svojmu vierovyznaniu alebo duchovnému presvedčeniu. Najčastejšie ide o: hinduizmus, budhizmus, džinizmus, cirkev adventistov siedmeho dňa (kresťanská protestantská cirkev, ktorá ako deň odpočinku uznáva a svätí siedmy deň - sobotu), cirkev Ježiša Krista Svätých neskorších dní, rastafariánstvo a medzinárodná spoločnosť pre Krišnovo vedomie. Aj najpočetnejšie náboženstvá ako sú kresťanstvo, judaizmus a islam majú vo svojej viere, alebo pravidlách zmienku o čiastočne bezmäsitej strave.
Zdravotné.
Veľa ľudí sa rozhodlo nekonzumovať mäso pre zlepšenie svojho zdravotného stavu. Možné zlepšenia sa týkajú výživy a ochrany. Bolo zistené znížené riziko ochorenia rakovinou. Obmedzená alebo úplná absencia mäsitej stravy znižuje riziko vysokého krvného tlaku, srdcového infarktu, mŕtvice, vysokého cholesterolu, 2. typ diabetes mellitus a rakoviny konečníka, hrubého čreva, pľúc a prostaty Hlavne medzi mužmi znižuje ischemickú chorobu srdca. Vegetariánstvo iba znižuje riziko predchádzajúcich ochorení, nefunguje ako úplná prevencia.
Ďalším dôvodom býva aj zníženie rizika infekcií spôsobovaných baktériou "Escherichia coli". Táto baktéria sa nachádza v črevnej mikroflóre teplokrvných živočíchov, jej výskyt vo vode alebo potravinách indikuje znečistenie fekáliami. Tie sa dostávajú do potravín nielen pri spracúvaní mäsa v mäsopriemysle ale chovom živočíchov sa prenášajú aj na ostatné potraviny (zelenina).
Dôvodom môže byť aj presvedčenie, že človek nie je mäsožravec a mäso konzumuje iba z núdze.
Etické.
S etickými dôvodmi úzko súvisia aj tie filozofické. Ide hlavne o prejav sympatií a spolupatričnosti so zvieratami s ohľadom na ich práva. Preto sú vegetariáni presvedčení, že nemajú žiadne právo zabíjať a konzumovať zvieratá.
Environmentálne.
Konzumovanie živočíšnych produktov a chov zvierat má za následky obrovské znečistenie a s ním spojené ekologické problémy. S nárastom populácie priamo súvisí aj zvyšovanie zdrojov potravy. Veľký dopyt po zvieracích produktoch má za príčinu zvyšovanie ich chovu. Pre zvieratá sa vytvárajú plochy, väčšinou na úkor lesa, ktoré sa znečisťujú a podliehajú erózii. Taktiež sa veľká časť pestovaných potravín (napr. obilie) používa na vykrmovanie zvierat na úkor ľudí.
Negatíva.
Pri vegetariánskej diéte (a hlavne pri vegánskej diéte) existuje riziko nedostatočného príjmu vitamínu D, K, dôležitých pre vývoj kostí a jódu. Dôležitý vitamín B12 (podporuje tvorbu červených krviniek, nervový systém, ...) je iba živočíšneho pôvodu (je bakteriálneho pôvodu ale vyskytuje sa už len v živočíšnych výrobkoch) a je nutné dopĺňať tento vitamín z adekvátnych zdrojov (potraviny obohatené o vitamín B12, jogurt, vajcia; droždie, marmite). Medzi minerálne prvky, ktoré sú pri tejto diéte často prijímané nedostatočne patrí zinok a selén.
Z omega-3 mastných kyselín majú bezmäsité aj mäsité diéty rovnaký príjem kyseliny α-linolénovej (ALA), ale príjem kyseliny eicosapentaénovej (EPA) a kyseliny docosahexaénovej (DHA) je u vegetariánov nižší a u vegánov prakticky chýba.

</doc>
<doc id="42082" title="Vere Gordon Childe" url="https://sk.wikipedia.org/wiki?curid=42082">
Vere Gordon Childe

Vere Gordon Childe (* 14. apríl 1892, Sydney, Austrália – † 19. október 1957, Blackheath) bol austrálsky archeológ, historik a lingvista. Vďaka vedeckej všestrannosti na poli histórie a archeológie je považovaný za jedného z najvýznamnejších archeológov 20. storočia. Centrom jeho vedeckého záujmu bol vzťah Blízkeho východu a Európy v dobe neolitu. Je tvorcom termínu „neolitická revolúcia“ ("Neolithic Revolution") a „urbánna revolúcia“ ("Urban Revolution"). Bol tvorcom difuzionistickej teórie (pozri neolit).
Mladosť a politika.
Po ukončení klasických štúdií na univerzite v Sydney v roku 1913 odišiel do Spojeného kráľovstva na Univerzitu v Oxforde ("Queen´s College"), kde sa jeho záujem sústredil na európsky pravek. Po návrate do Austrálie sa stal osobným tajomníkom Johna Storeyho, člena Zákonodarnej rady ("Legislative Council") Nového Južného Walesu. V roku 1921, keď John Storey zomrel, sa vrátil do Európy odhodlaný naďalej sa venovať archeológii. V roku 1923 ešte napísal knihu "How Labour Governs", ktorá vychádzala z jeho politických skúseností, ale v tom čase už cestoval nielen po Európe, ale aj po Blízkom východe.
Vedecká činnosť.
V roku 1925 vyšla ako výsledok jeho rozsiahlych študijných ciest a v rámci edície "The History of Civilisation" (editor G. K. Ogden) jeho kniha "The Dawn of European Civilisation", ktorá ho vďaka do tej doby nepoužitej koncepcii okamžite preslávila nielen vo vedeckých kruhoch. Zaoberal sa v nej vývojom v neolitickej Európe vo vzťahu k vývoju na blízkom Východe. V súvislosti s týmto sa zaujímal aj o vzťah archeológie a etymológiu indoeurópskych jazykov, súhrnne výsledok tejto štúdie publikoval v roku 1926 v knihe "The Aryans: A study of Indo-European origins". V roku 1927 sa stal profesorom archeológie na Univerzite v Edinburghu a v tejto pozícii zostal až do roku 1946. V roku 1928 v knihe "The Most Ancient East" sledoval vznik a vzostup blízkovýchodných civilizácií. O rok neskôr vyšla ďalšia kniha, tentoraz sa vzťahujúca k pravekým dejinám Dunaja "The Danube in Prehistory". Keď odišiel z univerzity v Edinburghu, stal sa riaditeľom Archeologického inštitútu v Londýne, kde pôsobil až do odchodu na dôchodok v roku 1956.
Práce v teréne.
V polovici 20. rokov začal výskum neolitického sídliska Skara Brae na Orknejských ostrovoch potom, keď silná búrka odkryla ďalšie pozostatky skôr známeho náleziska. Childe, napriek tomu, že bol činný hlavne ako teoretik, bol poverený dohliadať nad prebiehajúcimi prácami. Výsledky výskumu boli publikované v roku 1931.
Popularizácia.
Childe publikoval tiež diela určené širokej verejnosti. Medzi najznámejšie patria "What Happened in History" (1942) a "Man Makes Himself" (1951).
Smrť.
Po odchode z Archeologického inštitútu sa vrátil do Austrálie, kde zahynul po páde z "Mont Victoria" v Blue Mountains v roku 1957. Mohlo ísť o nehodu, objavili sa aj špekulácie o samovražde. 

</doc>
<doc id="42155" title="Andrej Ďurkovský" url="https://sk.wikipedia.org/wiki?curid=42155">
Andrej Ďurkovský

Ing. Andrej Ďurkovský (* 5. september 1958, Bratislava) je bývalý poslanec NR SR a bývalý primátor Bratislavy. Po medializácii tém prideľovania mestských bytov, výkonu akcionárskych práv v Bratislavskej vodárenskej spoločnosti a búrania PKO ho KDH vyzvalo o vysvetlenie svojich krokov. Po rokovaní predsedníctva KDH 24. januára 2010 oznámil, že sa vzdá členstva v strane, čím sa stal prvým nezávislým poslancom NR SR v období 20102012.
Andrej Ďurkovský je ženatý, s manželkou Františkou majú tri deti a Karpatskú pekáreň.

</doc>
<doc id="42291" title="Snem Slovenskej republiky" url="https://sk.wikipedia.org/wiki?curid=42291">
Snem Slovenskej republiky

Snem Slovenskej republiky (predchádzajúce názvy: december 193814. marec 1939: Snem Slovenskej krajiny, 14. marec 193921. júl 1939 Slovenský snem, príp. Snem Slovenského štátu) bol zákonodarný orgán Slovenskej republiky a do vzniku Slovenského štátu 14. marca 1939 najvyšší zákonodarný orgán autonómnej Slovenskej krajiny v rámci Česko-Slovenskej republiky. Snem bol ustanovený na základe nedemokratických volieb z 18. decembra 1938 a jeho prvá schôdza sa konala 18. januára 1939. Bez zmeny v zložení sa po vyhlásení samostatnosti pretransformoval na zákonodarný a ústavodarný orgán Slovenského štátu.
Právomoci a história snemu.
Parlament sa po vyhlásení nezávislosti Slovenska 14. marca 1939 sformoval z fungujúceho Snemu Slovenskej krajiny. Podľa novoprijatej slovenskej ústavy z júla 1939 bol Snem najvyšším zákonodarným zborom štátu a mal byť zložený z 80 poslancov, volených vo všeobecných voľbách na obdobie piatich rokov. V skutočnosti bol snem zložený až na malé obmeny aj naďalej z poslancov zvolených v decembri 1938 a nové voľby sa nekonali. Keď funkčné obdobie pôvodného snemu v roku 1943 vypršalo, bolo predĺžené rozhodnutím samotného snemu až do 31. decembra 1946.
Poslanci Snemu Slovenskej republiky.
Snem zasadal v rokoch 19381945 v zložení: Štefan Beniak, Vincent Boleček, Michal Boňko, František Bošňák, Jozef Buday, Pavol Čarnogurský, Rudolf Čavojský, Matúš Černák, Konštantín Čulen, Štefan Danihel, Jozef Drobný, Ferdinand Ďurčanský, János Esterházy, Ján Ferenčík, Eugen Filkorn, Pavol Florek, Roman Fraštia, Gejza Fritz, Jozef Fundárek, Adalbert Gabriel, Tido J. Gašpar, Andrej Germuška, Eugen Guzikiewicz, Anton Hancko, Štefan Haššík, Ján Hollý, Vojtech Horák, Gejza Horňák, Koloman Horniš, František Hrušovský, Anton Hudec, Vojtech Hudec, Vojtech Husárek, Matej Huťka, František Jankovič, Franz Karmasin, Sigmund Keil, Michal Klimko, Ferdinand Klinda, Aladár Kočiš, Karol Körper, Ján Liška, Emil Boleslav Lukáč, Alexander Mach, Július Maguth, Andrej Martvoň, Karol Mederly, Gejza Medrický, Ferdinand Mondok, Ján Mora, Vladimír Moravčík, Martin Morháč, Štefan Mušák, Pavol Opluštil, František Orlický, Ján Petrovič, Vojtech Plechlo, Štefan Polyák, Mikuláš Pružinský, Gejza Rehák, Ernest Rosival, Andrej Schlosser, Rudolf Schwarz, Karol Sidor, Anton Simko, Jozef Sivák, František Slameň, Martin Sokol, Július Stano, Josef Steinhübl, Josef Stemmbl, Štefan Suroviak, Anton Šalát, Jozef Šrobár, Pavol Teplanský, Jozef Tiso, Teodor Turček, Vojtech Tvrdý, Ján Uška, Ján S. Vančo, Miloš Vančo, Peter Zaťko.
Predsedníctvo Snemu Slovenskej republiky.
Prvým predsedom sa stal Martin Sokol, ktorý funkciu zastával ešte počas československého štátu v Sneme Slovenskej krajiny a úrad zastával až do rozpustenia snemu v apríli 1945.

</doc>
<doc id="42292" title="Sudetonemecká strana" url="https://sk.wikipedia.org/wiki?curid=42292">
Sudetonemecká strana

Sudetonemecká strana (, "SdP") bola fašistická nemecká politická strana v Česko-Slovensku v rokoch 1933–1938.
Založil ju 1. októbra 1933 Konrad Henlein (nar. r. 1898 v nemecko-českej rodine, pôvodne bankový úradník, neskôr učiteľ telesnej výchovy v Aši, funkcionár Turnerverbandu) pod názvom Sudetonemecká vlastenecká fronta (Sudetendeutsche Heimatfront, SHF), neskôr (30. apríla 1935) bola premenovaná na Sudetonemecká strana.
Strana vznikla ako nástupkyňa po Nemeckej národnosocialistickej strane práce (Deutsche nationalsozialistische Arbeiterpartei, DNSAP) a Nemeckej národnej strane (Deutsche Nationalpartei, DNP), ktorým hrozil úradný zákaz. SHF sa hlásila k “nemeckému kultúrnemu a osudovému spoločenstvu”, vystupovala lojálne k ČSR a hlásila sa k dodržiavaniu demokratických pravidiel. Podpredsedom strany bol K. H. Frank.
Od leta 1934 prichádzala finančná podpora pre SHF z Nemecka. Tlačovým orgánom strany bol denník Die Zeit. 6. októbra 1934 K. Henlein v denníku Večer odsúdil fašizmus, nacizmus, bezbrehý liberalizmus, panslavizmus, pangermanizmus, reštauráciu Habsburgovcov a vyslovil sa za jednotu česko-slovenského štátu. 21. októbra na zjazde SHF v Českej Lípe sa Henlein prihlásil k republikánskej štátnej forme, vyslovil sa odmietavo k talianskemu i nemeckému fašizmu a vyhlásil, že SHF nemá záujem o revíziu hraníc.
30. apríla 1935 sa SHF premenovala na Sudetonemecká strana (Sudetendeutsche Partei,SdP), keďže úrady ju pod starým názvom odmietli zaregistrovať do volieb. Členská základňa SdP sa vyvíjala nasledovne: SHF mala v októbri 1933 9 500 členov, SdP v októbri 1935 384 982 členov a v júni 1938 1 349 180 členov.
Vo voľbách do Národného zhromaždenia v roku 1935 strana vďaka podpore veľkej väčšiny Sudetských Nemcov a fragmentácii česko-slovenského politického spektra dosiahla strana prvé miesto pred agrárnou stranou. To jej umožnilo nastoliť program autonómnych Sudet, zmenený v auguste 1938 na požiadavku pripojenia sudetonemeckých území k Nemecku.
Po pripojení Sudiet k Nemecku sa 5. novembra 1938 strana zlúčila s nemeckou NSDAP.

</doc>
<doc id="42297" title="Ernst Theodor Amadeus Hoffmann" url="https://sk.wikipedia.org/wiki?curid=42297">
Ernst Theodor Amadeus Hoffmann

Ernst Theodor Amadeus Hoffmann (* 24. január 1776, Kaliningrad, Rusko – † 25. jún 1822, Berlín, Nemecko) bol nemecký romantický spisovateľ, hudobný skladateľ, dirigent, kritik, maliar a režisér. Autor groteskných strašidelných príbehov a románov.
Životopis.
Pochádzal z pruskej úradníckej rodiny z Kráľovca, kde vyštudoval právo. Ťahalo ho to však k umeniu, predovšetkým k hudbe.
Po štúdiách pracoval v rôznych funkciách na súde, okrem iného vo Varšave. Po obsadení mesta napoleonskými vojskami odmietol zložiť sľub poslušnosti, a preto ho prepustili zo štátnych služieb. 
Jeho hry boli uvádzané najmä v divadle v bavorskom meste Bamberg, kde strávil časť svojho života.
Literárny smer.
Hoffman písal v čase nemeckého romantizmu. Znaky romantizmu môžeme jasne badať v jeho dielach, napríklad v románe "Sandman" - postava večne snívajúceho mladého Nathanaela, ktorého málokto chápe a jeho život sa končí tragicky. Hoffman však doplnil typický romantizmus o hororové, absurdné prvky, s väčšinou symbolickým významom. Opäť môže slúžiť ako príklad jeho najznámejšie dielo Sandman a v ňom strašidelný, odpudivý advokát Coppelius, ktorý sa neskôr "prevtelil" do úlohy sklára Coppolu.
Jeho ďalší známy román, "Slečna zo Scuderi", sa považuje za predchodcu moderného kriminálneho románu.
Vplyvyneskorších.
Hoffman ovplyvnil mnohých neskorších významných spisovateľov, ku ktorým patrili napríklad: Nikolaj Vasilievič Gogoľ, Edgar Allan Poe, Fiodor Michajlovič Dostojevskij, Charles Dickens či Franz Kafka, Honoré de Balzac atď.

</doc>
<doc id="42307" title="Ovsište" url="https://sk.wikipedia.org/wiki?curid=42307">
Ovsište

Ovsište (do začiatku 30. rokov 20. storočia: "Ovsiny", "Ovesné"; nem. pôvodne: "Habera", neskôr "Habern"; maď. "Zabos") je tradičná miestna časť v mestskej časti Petržalka. Nachádza sa v severovýchodnej časti Petržalky.
Historicky (do začiatku 70. rokov 20. storočia) išlo o územie dnešnej Ekonomickej univerzity, okolia Pobrežnej ulice, príjazdu na Prístavný most a okolia severnej Mamateyovej ulice. Po výstavbe súčasnej Petržalky v 70. rokoch do Ovsišťa patrí aj územie južne od historického Ovsišťa (t.j. oblasť okolo južnej Mamateyovej ulice). Dnešné Ovsištské námestie sa nachádza v časti vybudovanej v 70. rokoch. Podrobnosti o rozsahu územia pozri nižšie.
Rozsah územia.
Ako neadministratívna štvrť Ovsište zahŕňa tieto dnešné ulice: 
Trochu odlišné je vymedzenie Ovsišťa ako základnej sídelnej jednotky (ZSJ). Existuje totiž ZSJ Ovsište, ktorá zodpovedá len administratívnej lokalite Ekonomická univerzita (bývalé Háje 4), a okrem toho ZSJ Nové Ovsište, ktorá zodpovedá len územiu medzi ulicami Gettingova, Mamateyova a Dolnozemská cesta. Ostatné územia uvedené v predchádzajúcom odseku patria pod iné ZSJ.
Dejiny.
Územie Ovsišťa bol pôvodne ostrov, ktorý bol majetkom Pálfiovcov. Nachádzali sa tu polia, nivy, háje. Ovsište od nepamäti patrilo do vtedajšej obce Prievoz (s prestávkou počas nemeckej okupácie Petržalky v rokoch 1938-1945). Prievoz (vrátane Ovsišťa) bol spolu s Petržalkou v roku 1946 pričlenený k Bratislave (podrobnejšie pozri v článku Prievoz).
Pôvodná osada vznikla pri výletnom hostinci, pôvodne hájovni, pred prvou sv. vojnou. V roku 1921 mala 12 domov, v roku 1946 340 domov. V roku 1975 sa začalo ich búranie. Asanácia prebiehala v dvoch etapách. V roku 1975 boli asanované domy smerom od Starého hája po úroveň školy na Kosákovej ulici, v roku 1982 zvyšok obce.
V obci bolo pomenovaných 25 ulíc. K pomenovaniu ulíc došlo až po roku 1928. Ešte koncom uvedeného roku sa adresa písala: Oberufer (Prievoz), Ovsenná cesta a príslušné číslo domu, napr. 381. To bola adresa neskoršej Ovocnej ulice č. 6. Ulice boli 20. decembra 1950 premenované z dôvodu odstránenia duplicitných názvov ulíc, po pripojení viacerých obcí k Bratislave. Pôvodné názvy vtedy zostali iba uliciam: Májová, Ostrovná, Ovocná, Ovsenná. Z 25 ulíc Ovsišťa po asanácii zostali štyri ulice: Májová, Pobrežná, Sosnová a časť Mäsiarskej ulice premenovali na Klokočovu. Na týchto uliciach nájdeme aj dnes pôvodné domy. Na Klokočovej ulici stojí domček, v ktorom bola do r. 1938 prvá škola v Ovsišti. Tu vyučoval aj spisovateľ Ferdinand Gabaj. V roku 1938 bola postavená budova školy. Stojí dodnes v areáli Ekonomickej univerzity na Dolnozemskej ceste.
V katastrálnom území pôvodnej obce bola poľovnícka strelnica. Dve pôvodné budovy a tri drevené chatky z areálu strelnice môžeme nájsť na Ulici Medveďovej. 
Pamiatkou na časy nie tak vzdialené je jazdecký areál Slávie SVŠT. Dočasný areál bol vybudovaný v 60. rokoch vo "Weisgrube", v jame po bývalom futbalovom ihrisku, medzi Sosnovou a Kruhovou ulicou. Terajší areál na konci Májovej ulice bol vybudovaný nadšencami jazdeckého športu na mieste jazera, nazývaného miestnymi "Halasto".

</doc>
<doc id="42316" title="Kopčany (Bratislava)" url="https://sk.wikipedia.org/wiki?curid=42316">
Kopčany (Bratislava)

Kopčany (, ) je dnes lokalita v miestnej časti Petržalka-Západ v mestskej časti Petržalka, medzi Bratskou ulicou, Kopčianskou ulicou a diaľnicou (ako obývané územie vznikla v 20. rokoch 20. storočia pod názvom Kolónia Kopčany). Historicky boli ale Kopčany pôvodne slovenský názov obce Kittsee/Köpcsény a po pripojení časti tejto obce k novo vzniknutému Česko-Slovensku (1920/1923) boli Kopčany aj občas názov (nielen Kolónie Kopčany, ale aj) celého tohto pripojeného územia obce Kittsee (napríklad Janíkov dvor, ktorý predtým patril pod Kittsee, sa volal aj Kopčiansky nový majer) .
Pričlenenie územia k Slovensku.
Chotár obce Köpcsény/Kittsee/Kopčany patril pôvodne do Uhorska (resp. od jesene 1918 do Maďarska). V roku 1923 (ale sčasti už predtým v rokoch 1919 - 1921) bol chotár obce rozdelený na viacero častí: 
Podrobnejšie vysvetlenie pozri aj v článkoch Kittsee a Bratislava - mestská časť Petržalka#Dejiny.
Dnešná lokalita Kopčany v Bratislave (čiže Kopčany v užšom zmysle) je len veľmi malá časť tohto územia pričleneného v 20. rokoch k Česko-Slovensku (a teda k dnešnej Bratislave).
Kopčany v užšom zmysle (t.j. medzi Bratskou a Kopčianskou).
Kopčany sú v roku 1928 evidované ako Kolónia Kopčany, usadlosť vtedajšieho chotára obce Petržalka medzi dvomi ramenami železničnej trate. 
Od roku 1913 tu bola vybudovaná výpravná budova a depo (výmenná stanica) elektrickej železnice medzi Bratislavou a Viedňou, tzv. Viedenskej električky, ktorá bola v prevádzke od roku 1914 do roku 1945. Oba objekty sú v súčasnosti zachované. Niekdajšia stanica Köpcsény (Kopčany) je v súkromnom vlastníctve, depo (výmenná stanica) slúži ako Stredisko miestnej správy a údržby železničných tratí a stavieb (Mechanizačno-dopravnému stredisko Bratislava ŽSR). Pamiatkový úrad Slovenskej republiky svojim rozhodnutím 10. júna 2015 vyhlásil niekdajší objekt depa (výmennej stanice) Viedenskej električky za Národnú kultúrnu pamiatku. Objekt sa ale prísne vzaté dnes nachádza tesne za hranicou Kopčian, v lokalite Matador.

</doc>
<doc id="42317" title="Háje (Bratislava)" url="https://sk.wikipedia.org/wiki?curid=42317">
Háje (Bratislava)

Háje sú bratislavská miestna časť v severovýchodnej časti mestskej časti Petržalka. 
Je to územie medzi oficiálnymi územiami (v smere hodinových ručičiek) Dvory, Petržalka-Sever, Petržalka-Východ, Draždiak a Lúky; inými slovami je to územie medzi nasledujúcimi ulicami (resp. ich časťami): Rovniankova ulica (západná časť), Gessayova ulica (západná časť), Jantárová cesta (južná časť), Šustekova ulica, Májová ulica (približne), Dolnozemská cesta (časť pri Dostihovej dráhe) a Kutlíkova ulica.
Dejiny.
Pomenovanie vzniklo v 70. rokoch 20. storočia zovšeobecnením jednotlivých menších hájov na pravom brehu Dunaja (t.j. názvov Starý háj, Zrkadlový háj a pod.). Pôvodne tu bol ostrov s nivami, hájmi a luhmi. Dnes je tu sídlisková zástavba (paneláky vybudované primárne v rokoch 1976-1982), dostihová dráha a rôzne háje.
Delenie na menšie celky.
Z hľadiska moderného delenia sa Háje delia na lokality:
Spočiatku (t.j. v 70. rokoch) sa dnešná Ekonomická univerzita v širšom zmysle nepovažovala za súčasť Hájov, ale patrila do toho, čo sa dnes nazýva Petržalka-Sever (vtedajší názov: Centrum). 
Pokiaľ ide o delenie na tradičné štvrte:

</doc>
<doc id="42321" title="Janíkov dvor" url="https://sk.wikipedia.org/wiki?curid=42321">
Janíkov dvor

Janíkov dvor (staršie aj: "Kopčiansky nový majer", v období po roku 1926 aj: "Popperov majer"; nem. "Antonienhof"; maď. "Új-major", "Antónia-major", "János major udvar, Jánosudvar") je (najmä historické) územie v dnešnej južnej Petržalke. V širšom zmysle (ako majetky, majer) územie zodpovedá zhruba dnešnej miestnej časti Petržalka-Juh a lokalite Nové pole, v užšom zmysle ide len o (dnes už neobývané) sídlo na hranici dnešných lokalít Južné mesto-Zóna A a Južné mesto-Zóna B (čiže zhruba južne od Lúk 5). Do vzniku Česko-Slovenska Janíkov dvor patril pod Kittsee (slovenský historický názov "Kopčany"). 
Ak sa pojem Janíkov dvor chápe ako základná sídelná jednotka, ide v súčasnosti o územie zhruba zodpovedajúce oficiálnej lokalite Južné mesto-Zóna A, juhozápadnej (čiže zatiaľ novostavbami nezastavanej) časti Južného mesta-Zóny B a strednej časti lokality Janíkovské pole; toto vymedzenie vlastne zodpovedá blízkemu okoliu bývalého sídla Janíkov dvor okrem novo vybudovaných budov v Južnom meste-Zóne B.
Janíkov dvor bol v dávnej minulosti ostrov. Do roku 1926 bol majetkom šľachtického rodu Baťánovcov (Batthyány), potom od roku 1926 majetkom F. L. Poppera (odtiaľ názov Popperov majer), neskôr sa stal štátnym majetkom.
Až do výstavby panelového sídliska v Petržalke centrum Janíkovho dvora tvorila rovnomenná malá osada tvorená niekoľkými rodinnými domami a objektami JRD, ktorá bola zbúraná v súvislosti s plánovaným pokračovaním výstavby sídliska až po hranice Jaroviec. Posledný objekt (neobývaný jednoposchodový rodinný dom) bol zbúraný počas cvičenia civilnej obrany a NATO v roku 1999. V časoch prvej Česko-slovenskej republiky a v rokoch 1945-47 sa nachádzal Janíkov dvor v hraničnom pásme. Na vstup do tejto oblasti bolo treba špeciálne povolenie. V roku 1947 túto pozíciou po pričlenení Jaroviec, Rusoviec a Čunova k ČSR stratil. 
Dnes sa v tejto oblasti nachádza len záhon s loveckým revírom, štátny majetok, po ktorých nesie meno, a nedokončená stavba depa, ktoré malo slúžiť pre bratislavské metro už pred rokom 1989, avšak projekt bol zrušený a tak objekt chátra. V súčasnosti sa tu plánuje vybudovanie konečnej zastávky a depa električkovej rýchlodráhy, ktorá má viesť cez Petržalku až po Šafárikovo námestie na protiľahlom brehu Dunaja. V minulosti sa tu tiež nachádzala železničná zastávka zrušená po preložení trate južnejšie.
Na územie sú spracované plány (urbanistická štúdia), ktorá predpokladá vznik novej štvrte s bývaním, školami, občianskou vybavenosťou.

</doc>
<doc id="42323" title="Starý háj" url="https://sk.wikipedia.org/wiki?curid=42323">
Starý háj

Starý háj (staršie názvy: "Starý les, Starý lesík, Staré lúky, Staré nivy"; nem. "Alte Au"; maď. "Ó-Liget") je tradičná štvrť v dnešnej východnej Petržalke. 
V súčasnosti ide o územie zhruba južných Hájov (najmä oblasť Dostihovej dráhy a Starohájskej ulice) okrem Ovsišťa, plus územie severovýchodne od jazera Malý Draždiak, plus územie Prírodnej rezervácie Starý háj (Petržalka-Východ 3). Historicky (pred vybudovaním súčasnej Petržalky) išlo (zhruba) o územie celých dnešných Hájov okrem (vtedajšieho) Ovsišťa (a prípadne aj okrem severných Hájov 2 a v užšom zmysle aj okrem okolia dnešnej Romanovej ulice), plus územie severovýchodne od Malého Draždiaka a v širšom (neskoršom) zmysle plus územie dnešnej Prírodnej rezervácie Starý háj (ktoré sa historicky volalo Lettenhaufen). Na mape z roku 1930 do Starého hája patrí aj dnešné územie medzi Sadom Janka Kráľa, Einsteinovou ulicou a Dunajom. Podľa niektorých názorov pojem Starý háj v minulosti nezahŕňal zastavané územie vtedajšej obce (zastavené vtedy boli najmä dnešné severné Háje 1).
Slovenský názov Starý háj je prvýkrát doložený z 20. rokov 20. storočia; v roku 1950 nasledovalo aj oficiálne premenovanie nemeckého Alte Au (pozri nižšie) na slovenský tvar Starý háj.
Starý háj v užšom zmysle (nem. "Alte Au" [doslova: Stará niva] v užšom zmysle) bol pôvodne vlastne dunajský ostrov zhruba v miestach dnešných Hájov južne od dnešnej Osuského ulice a južne od vtedajšieho Ovsišťa; územie dnešnej Prírodnej rezervácie Starý háj bol druhý ostrov (nem. "Lettenhaufen") (Horváth 1990 v hesle Dunaj označuje ostrov Alte Au ako Hrabiny a ostrov Lettenhaufen ako Starý háj [t.j. Starý háj v "druhom" užšom zmysle]). Všetko to bolo územie s hájmi a lesoparkami, v Lettenhaufen boli aj vinohrady a kameňolom a medzi Alte Au a Lettenhaufen bol lesopark s pieskoviskom (nem. "Sandgruben"). V lesnatých častiach sa všade výdatne poľovalo. V Alte Au bola v roku 1935 vykonaná čiastočná zmena lesnej kultúry na poľnohospodársku. Od roku 1974 bola v oblasti bývalého Alte Au otvorená Dostihová dráha (Iná Dostihová dráha bola zhruba do polovice 20. storočia v oblasti dnešného Muchovho námestia, čo je územie už mimo Starého hája). Južne od Dostihovej dráhy sú situované čerpadlá na prečerpávanie vody pri dunajských povodniach. Severne od Dostihovej dráhy sa nachádza pamiatkovo chránená horáreň spolu s vedľa nej stojacou kaplnkou. Na severnom okraji Starého hája (v širšom ponímaní) sa v oblasti dnešnej Bosákovej ulice kedysi nachádzala strelnica (Neskôr bola športová strelnica zhruba tam, kde je dnešný Dom kultúry Ovsište).
Na niektorých mapách sa uvádza aj štvrť Auliesel (= Aulisel, Aulissl, Aulissel, Elyzium), ktorá býva v prvej polovici 20. storočia zakreslená zhruba v oblasti dnešnej Osuského ulice, ale predtým aj neskôr býva umiestňovaná skôr do dnešných severozápadných Hájov a do oblasti Pri seči. V 20. rokoch 20. storočia sa na území Starého hája v Aulieseli nachádzali núdzové domky pre robotníkov.
Pôvodná zástavba obytných domov Starého hája (v širšom ponímaní) bola začiatkom 70. rokov asanovaná a od roku 1975 nahradzovaná panelovou zástavbou. V oblasti Romanovej ulice boli prvé domy skolaudované v roku 1977. O rok neskôr boli prvé domy skolaudované na dnešnej Lachovej a Furdekovej ulici. 

</doc>
<doc id="42324" title="Zrkadlový háj" url="https://sk.wikipedia.org/wiki?curid=42324">
Zrkadlový háj

Zrkadlový háj alebo Draždiak (zhruba od 30. rokov do 70. rokov 20. storočia aj "Draždák/Dražďák", od roku 1950 aj "Zátopy") je (tradičná aj oficiálna) časť bratislavskej mestskej časti Petržalka. 
Ako oficiálna miestna časť má v súčasnosti názov Draždiak; táto miestna časť sa nachádza v stredovýchodnej časti Petržalky, presnejšie medzi Lúkami na západe a juhu, Hájmi na severe a Prírodnou rezerváciou Starý háj na východe. Rozsah územia historicky nie je celkom jednoznačný - podrobnosti o polohe pozri nižšie. Zhruba v 70. rokoch 20. storočia sa toto územie (prinajmenšom jeho západná časť) považovalo za súčasť Lúk, dnes sú Lúky a Draždiak dve samostatné miestne časti.
Názvy.
Názov Zrkadlový háj vznikol prekladom pôvodného nemeckého názvu "Spiegelhagen" (doložený v rôznych menších obmenách od roku 1699). Slovenská verzia Zrkadlový háj je doložená asi od roku 1945. Od 30. rokov je doložený aj názov Dražďák (Draždák, Draždiak), ktorý vznikol rozšírením názvu miestnej horárne na okolité územie. V roku 1950 došlo síce oficiálne k premenovaniu názvu Spiegelhagen na názov "Zátopy", tento sa však už dlhú dobu nepoužíva.
V súčasnosti je Draždiak oficiálny názov miestnej časti Petržalky. Na mapách sa v súčasnosti používa názov Draždiak alebo (zhruba od začiatku 80. rokov 20. storočia) Zrkadlový háj. Okrem toho je slovo Draždiak súčasť názvu dvoch miestnych jazier - Veľký Draždiak a Malý Draždiak.
Dejiny.
Historicky (pred výstavbou súčasnej Petržalky) išlo o územie (nivy a háje s ťažbou dreva a polia) severne od Janíkovho dvora (presnejšie: severne od mokradí v miestach dnešného južného Chorvátskeho ramena) a južne od (západnej časti) štvrte Starý háj (v najširšom - teda nie súčasnom - ponímaní názvu Starý háj); neskoršie v širšom zmysle vrátane istého severnejšieho územia až po začiatok zastavanej časti vtedajšej Petržalky - bližšie o rozsahu pozri nižšie. 
V Zrkadlovom háji v širšom zmysle sa začala výstavba panelákov súčasnej Petržalky, pretože na dnešnej Romanovej ulici dali v auguste roku 1977 do užívania prvé paneláky novej Petržalky
Rozsah územia.
a) Na oficiálnej mape mestskej časti Bratislava-Petržalka z roku 2019 je Draždiak názov oficiálnej miestnej časti ležiacej medzi Chorvátskym ramenom na západe a juhu, Kutlíkovou ulicou na severe a (nevrátane) Petržalkou-Východ 3 na východe. Do Draždiaka však z takto vymedzeného územia nepatrí severozápadný kút, teda zástavba na Tematínskej ulici a Starhraskej ulici (toto územie totiž patrí do Lúk 6). Na súčasných mapách sa takto vymedzený Draždiak označuje aj ako Zrkadlový háj.
b) Na oficiálnej mape starej Petržalky cca. zo začiatku 70. rokov 20. stor. je ako "Draždák" označené (zhruba) rovnaké územie ako je dnešný oficiálny Draždiak (pozri vyššie), ale:
Približne rovnaké vymedzenie zrejme používali oficiálne mapy z 80. a 90. rokov 20. storočia, pretože nápis Zrkadlový háj (ojedinele Draždiak) umiestňovali väčšinou niekde do miest dnešnej Starhradskej ulice (ktorú teda zrejme považovali za približný stred Zrkadlového hája); takisto dom kultúry z tohto obdobia, nazvaný Dom kultúry Zrkadlový háj, sa nachádza na hranici územia vyššie označeného ako (1).
c) Na mapách do 60. rokov 20. storočia je však Draždiak (Draždák, Dražďák) či Spiegelhagen ("Zrkadlový háj") uvedený skôr v modernom užšom ponímaní, t.j. presnejšie: je uvádzaný rovnako ako na vyššie spomínanej starej mape zo začiatku 70. rokov 20. stor., no okrem územia vyššie označeného ako (1) (lebo toto územie je na týchto mapách uvádzané ako súčasť štvrte Starý háj (=Staré lúky)). Príslušnosť územia vyššie označeného ako (3) je zo starých máp nejasná.
d) V rozpore so všetkým, čo je uvedené vyššie, je na súčasnej mape spoločnosti Google nápis Draždiak uvedený veľkými písmenami niekde v miestach Šintavskej ulice (ktorá podľa vyššie uvedených zdrojov do Draždiaka/Zrkadlového hája vôbec nepatrí). Z mapy nie je jasné, aké majú byť hranice tohto Draždiaka; takisto nie je jasné, či ide o nepresnosť alebo úmysel.

</doc>
<doc id="42325" title="24 Themis" url="https://sk.wikipedia.org/wiki?curid=42325">
24 Themis

24 Themis je planétka s priemerom 510 km, ktorú objavil Annibale de Gasparis 5. apríla 1853. Pomenovaná bola po gréckej bohyni Themis.
V roku 2010 astronóm Josh Emery objavil pomocou ďalekohľadu observatória na Mauna Kea na povrchu tohto telesa vodný ľad s prímesou organických látok. 24 Themis obieha v hlavnom pásme kde by mal byť jeho povrch príliš zahrievaný na to, aby sa na ňom mohol vyskytovať ľad. Jeho pôvod je preto nejasný. Uvažuje sa, že Themis a podobné planétky sa postupne vyparujú a len najväčšie z nich vydržia milióny rokov.

</doc>
<doc id="42493" title="Louis Armstrong" url="https://sk.wikipedia.org/wiki?curid=42493">
Louis Armstrong

Louis Daniel Armstrong, známy ako Louis Armstrong (* 4. august 1901, New Orleans – † 6. júl 1971, New York) bol americký černošský trubkár, spevák a skladateľ.
Louis Armstrong mal veľa prezývok — "Satchmo" (skratka zo Satchelmouth —veľkoústy).
"Pops" (tato — v tomto prípade džezovej rodiny), alebo aj "King of Jazz" (Kráľ džezu). Posledný z uvedených prívlastkov naznačuje, že Armstronga všeobecne pokladajú za najvýraznejšiu postavu džezovej histórie. Armstrong bol prvý džezový hudobník, ktorý dosiahol celosvetové uznanie, a jeho prvoradou zásluhou je, že vzbudil záujem o džez v mnohých krajinách sveta.
Život.
V rodnom New Orleanse sa už od detstva intenzívne zaujímal o hudbu. Lenže jeho matka bola príliš chudobná, než aby mu mohla kúpiť nástroj (otec od nej odišiel ešte pred jeho narodením). Louis preto spieval s chlapcami na uliciach, jednak pre potešenie, jednak pre nepatrný zárobok. Základné hudobné vzdelanie získal v polepšovni (poslala ho tam polícia, lebo oslavoval príchod nového roku streľbou z pištole), kde sa naučil čítať noty a hral na trúbku v školskom orchestri. Po prepustení príležitostne hrával v miestnych lokáloch. 
Prvé vážne angažmán získal roku 1917 v orchestri trombonistu Kida Oryho. Prelom v jeho kariére znamenal rok 1922: vtedy ho pozval jeho idol trubkár Joe King Oliver do Chicaga, aby tam hral druhý kornet v jeho orchestri. Tu sa zoznámil s klaviristkou orchestra Lilian Hardinovou, s ktorou sa roku 1924 oženil. V tom čase nahral Armstrong aj prvé platne. 
V roku 1924 odišiel do New Yorku, kde hrával v orchestri Fletchera Hendersona (v tom čase najznámejší černošský orchester). V New Yorku sa postupne začal tvoriť jeho originálny štýl. Roku 1925 sa vrátil do Chicaga, kde zostavil najprv kvinteto ("Louis Armstrong and his Hot Five"), neskôr septeto ("Hot Seven"). Nahrávky spomenutých skupín, aj niektoré ďalšie nahrávky z dvadsiatych rokov majú pre Armstrongov vývoj najväčší význam. V nahrávkach s Hot Five prezentoval svoj osobitný, často napodobňovaný chrapľavý spev, ktorý sa stal hlavným zdrojom jeho popularity. 
V priebehu tridsiatych rokov hral Armstrong väčšinou s veľkými orchestrami, od roku 1944 až do smrti účinkoval opäť s vlastnou malou 6 až 8-člennou skupinou (Louis Armstrong and his ALL Stars). 
Pre českých a slovenských priaznivcov džezu ostanú zážitkom jeho vystúpenia v pražskej Lucerne v marci roku 1965 .
Armstrong účinkoval aj vo viacerých filmoch. Jeho život je dosiaľ spracovaný v približne
dvadsiatich knižných prácach.
O niektorých pesničkách sa hovorí, že sú nadčasové. Ale skladba „What A Wonderful World“, ktorú nahral tri roky pred smrťou, je nesmrteľná. O 20 rokov neskôr zaznela vo filme Dobré ráno, Vietnam ("Good Morning Vietnam") režiséra Barryho Levinsona a aj v animovanom filme Madagaskar. 
Zomrel 6. júla 1971 vo veku 69 rokov na infarkt. 

</doc>
<doc id="42663" title="Rammstein" url="https://sk.wikipedia.org/wiki?curid=42663">
Rammstein

Rammstein je nemecká industrial metalová skupina pochádzajúca z Berlína, ktorá sa začala formovať na začiatku roka 1994. Zaraďujú ju medzi industrial metalové skupiny s prvkami elektronickej hudby. Väčšina textov je v nemčine, no majú aj anglické skladby a jednu španielsku. 
Názov.
Názov skupiny je odvodený od dedinky Ramstein-Miesenbach v spolkovej krajine Porýnie-Falcko v Nemecku. Nachádza sa v nej letecká základňa americkej armády, ktorá bola 28. augusta 1988 dejiskom leteckej prehliadky, pri ktorej sa dve lietadlá typu Aermacchi MB-339 z talianskej akrobatickej skupiny Frecce Tricolori zrazili vo vzduchu. Následný pád jedného z nich a požiar leteckého benzínu spôsobil nešťastie, ktoré si vyžiadalo bezprostredne po havárii 40 ľudských životov. Stovky prizerajúcich sa zranilo a konečná bilancia katastrofy sa postupne vyšplhala na 72 mŕtvych. Text piesne „Rammstein“ z albumu Herzeleid na túto katastrofu odkazuje. Richard (gitarista kapely) však tvrdí, že názov vymyslel už pred nešťastím. Navyše do názvu pridal jedno „M“ podľa anglického slovesa "ramm" (baraniť).
Rammstein je jednou z mála hudobných skupín, ktoré sa po personálnej stránke od vzniku nezmenili viac než jednu dekádu. Od vzniku kapely neopustil Rammstein ani jeden člen.
Rammstein koncertoval v Bratislave 6. 11. 2011 v rámci turné Made in Germany.
Diskografia.
LP.
Štúdiové:
Koncertné:
Výberové:

</doc>
<doc id="42988" title="Diakon" url="https://sk.wikipedia.org/wiki?curid=42988">
Diakon

Diakon je v katolíckej a pravoslávnej cirkvi duchovný s nižším vysvätením (nižším ako kňaz), ide o prvý stupeň sviatosti kňazstva. V rímskokatolíckej cirkvi je oprávnený krstiť a kázať a za diakona môže byť vysvätený aj ženatý muž. Vo východných katolíckych cirkvách i ostatných východných cirkvách (napr. pravoslávnych) diakon nemôže samostatne sláviť žiadne bohoslužby ani vysluhovať sviatosti, je de facto pomocníkom biskupa alebo kňaza.
V protestantských cirkvách môže byť diakonom i žena a tento termín v nich označuje kazateľa bez teologického vzdelania (laický kazateľ) s poverením spravovať zbor. 
V letnično-charizmatických a evanjelikálnych zboroch termín označuje osobu, ktorá nie je kazateľom (aj keď môže kázať) a v zbore vykonáva dobrovoľne rôzne pomocné a praktické práce.
Diakon bol pôvodne pomocníkom apoštolov, ktorý sa staral o chudobných a chorých. Neskôr v cirkevnej štruktúre slúžil biskupom a presbyterom. Podľa vyjadrenia Ignáca Antiochijského, diakoni v súlade s biskupmi a presbytermi jasne učili veriaci ľud „Pánove príkazy“.
Znakom diakonskej hodnosti vo východných katolíckych a pravoslávnych cirkvách je orár.
Úloha diakona.
Liturgickou službou diakona je prednášanie ekténií, čítanie evanjelia a ďalších textov počas svätej liturgie, nevyhradených kňazovi. Môže mať na starosti tiež charitatívnu službu (návštevy chorých) alebo administratívu (správa farnosti).
Diakoni môžu byť označovaní ako dočasní – tí sú na diakonov svätení iba prechodne, pretože túto službu má po nejakú dobu zastávať každý, kto sa má stať kňazom. Tí, ktorí neašpirujú na kňazské svätenie, sú označovaní ako diakoni trvalí. Za trvalého diakona v rímskokatolíckej cirkvi môže byť vysvätený aj ženatý muž.
V evanjelických cirkvách diakoni poskytujú najmä charitatívnu službu.
História.
Vystúpenie diakonov ako osobitej kategórie vyšších svätení v katolíckej cirkvi je zaznamenané v Skutkoch apoštolov, kde sa opisuje voľba a ustanovenie siedmich mužov pre službu starostlivosti o stolovanie, obsluhovanie pri stoloch. O týchto mužoch sa hovorí ako o mužoch „plných Ducha a múdrosti“. Obsluhovanie pri stoloch a pomáhanie počas tzv. "agapé" bolo spájané v apoštolskej dobe so slávením Eucharistie, lebo po liturgii sa spotrebovávali ostatky eucharistických prínosov. Povinnosťou diakonov bolo vyberať, či oddeľovať z prinesených darov chlieb a víno ako matériu pre Eucharistiu.
V 3.-4.storočí sa okruh diakonských povinností rozšíril a prísne stanovil. Na základe Apoštolských konštitúcií má byť diakon uchom, okom a taktiež srdcom a dušou biskupa. Diakon mal oboznamovať biskupa o všetkom, čo sa deje v živote Cirkvi, pričom otázky tzv. druhostupňovej záležitosti mohol riešiť aj sám. Hlavná činnosť diakona však spočívala v aktívnej účasti pri vykonávaní bohoslužieb. V dobe katechumenátu bol diakon povinný nad tými, ktorí sa pripravovali na vstup do Cirkvi, čítať modlitby a privádzať ich k biskupovi. Potom ich privádzal na miesto krstu, pomáhal pri obradoch (zobliekanie z odevov, mazanie celého tela krstným olejom…). Pomerne často boli diakoni splnomocnencami biskupov na všeobecných a miestnych snemoch.
Činnosť diakonov bola najviac badateľná pri vykonávaní svätej božskej liturgie. V raných časoch kresťanstva diakoni oboznamovali cirkevnú obec o čase a mieste bohoslužieb a počas samotných obradov dohliadali na poriadok v čase ich trvania: ukazovali veriacim ich miesta a dohliadali, aby bol pokoj a ticho. Ukazovali tiež, kedy sú veriaci povinní stáť, sedieť alebo skláňať sa na kolená. Diakoni tiež posluhovali biskupovi a kňazovi v oltárnej časti chrámu.

</doc>
<doc id="42995" title="Magda Paveleková" url="https://sk.wikipedia.org/wiki?curid=42995">
Magda Paveleková

Magda Paveleková, rod. Lörinczová (* 7. jún 1931, Levice – † 20. júl 2015, Dunajská Lužná) bola slovenská herečka a zabávačka. Podľa vlastných slov bola potomkom šľachtického rodu Koháriovcov. Jej príslušnosť k šľachte a najmä k dávno vymretému rodu Koháriovcov však bola spochybnená Občianskym združením potomkov šľachticov Slovenska Nobilitas Carpathiae.
Životopis.
Študovala na Gymnáziu Andreja Vrábla v Leviciach a na evanjelickom gymnáziu v západomaďarskom mestečku Kysak pri rakúskych hraniciach. V roku 1956 ukončila bratislavské konzervatórium, kde študovala hru na klavír. Ešte počas stredoškolského štúdia sa stala zakladajúcou členkou Krajského divadla v Nitre (dnešné Divadlo Andreja Bagara (DAB)). Po 17 rokoch odišla z Nitry do Bratislavy, kde spočiatku hrala v Tatra kabarete, neskôr na Novej scéne, kde pôsobila až do odchodu do dôchodku. Účinkovala v 12 filmoch, 205 inscenáciách, v dabingu, bola protagonistkou televízneho seriálu o nadváhe Tak už dosť a predstavila sa takmer v 60 zábavných reláciách v rozhlase a v televízii. Účinkovala tiež v relácii Inkognito. Napísala umeleckú autobiografiu, ktorá vyšla pod názvom Spomienky starej herečky (2001). 

</doc>
<doc id="43059" title="Disketová jednotka" url="https://sk.wikipedia.org/wiki?curid=43059">
Disketová jednotka

Disketová jednotka alebo hovorovo disketová mechanika (skratka FDD, z angl. "floppy disk drive") je vstupno-výstupné zariadenie (počítačový komponent), slúžiace na dlhodobé ukladanie dát na vymeniteľné magnetické dátové médium - disketu.
Všeobecne.
Disketová mechanika (FDD) je zariadenie pre čítanie a zapisovanie dát na pružné disky (inak disketa, floppy disk ...). Pripája sa na radič FDD, ktorý je buď súčasťou matičnej dosky počítača, alebo ako samostatný - na rozširujúcej karte. V súčasnosti sa pre svoju jednoduchosť a kompaktnosť používajú výhradne 3.5" mechaniky. Najnovšia generácia počítačov už FDD nepoužíva, napriek tomu je disketa jediné prenosové médium 100% kompatibilné so staršími počítačmi nemajúcimi USB.
Konštrukcia 3.5" FDD.
Mechanika FDD je zariadenie určené mechanicky do tzv. 3.5" šachty skrinky počítača (podobne ako pevný disk). V prednej časti je štrbina pre vloženie diskety, tlačidlo, pomocou ktorého je možné disketu vybrať a LED kontrolka indikujúca činnosť mechaniky.
Disketa je vlastne tenký pružný plastový kotúč o priemere 3.5" s nanesenou magnetickou vrstvou (obvykle oxid železa, alebo chrómu). Kotúč je uzatvrený v plastovom obale, ktorý ho chráni pred nečistotou a mechanickým poškodením. Puzdro je vystlané mäkkou vrstvou zabraňujúcou odieraniu kotúča. Pri zápise alebo čítaní sa kotúč otáča. V obale je vytvorená čítacia štrbina, zakrytá odsúvateľnými dvierkami, ktoré automaticky odkryjú štrbinu pri vložení diskety do mechaniky FDD. 
Cez túto štrbinu sa na kotúč pritlačia kombinované (čítacie-mazacie-záznamové) magnetické hlavy, z každej strany kotúča jedna. Hlavy sa automaticky prisunú pri vložení diskety a odsunú pri jej vybraní. Dáta sú na diskete uložené magnetickým záznamom v sústredených kružniciach - stopách (track). Kružnice sú na oboch stranách média. Každá stopa je rozdelená ešte na sektory (sector), ktoré tvoria najmenší diel, na ktorý je možné zapisovať. Základnými parametrami diskiet sú ich veľkosť, hustota záznamu dát a z toho vyplývajúca kapacita. Pozri formátovanie.
Pre 3.5" mechaniky sa požívali tri typy diskiet: DD - formátovaná kapacita 720 kB, HD - formátovaná kapacita 1.44 MB, HHD - formátovaná kapacita 2.88 MB. Dnes sa používajú iba diskety s formátovanou kapacitou 1.44 MB.
Parametrami diskiet sú: Veľkost diskety, hustota záznamu, počet sektorov, počet strán, kapacita sektoru, kapacita diskety (napr. 3.5" disketa HD: 80 stôp, 18 sektorov, 2 strany, 512 dátových byte v sektore, celková formátovaná kapacita 1.44 MB) 
Mechanika FDD sa pripája na štandardný radič diskiet. Radič obvykle podporuje pripojenie dvoch FDD mechaník pružných diskov pomocou jediného plochého 34 vodičového kábla.
Princíp čítania: Zasunutím diskety sa prisunú čítacie hlavy. Kotúč v diskete sa roztočí a hlava zaujme východiskovú pozíciu (v blízkosti vonkajšieho okraja kotúča, tzv. nultá stopa). Hlavy sa vysunú na požadovanú stopu pomocou krokového motora a závitovej tyče. Disketa sa pootočí na zadaný sektor a začne čítanie sektora.
Proti neželanému prepísaniu obsahu diskety má 3.5" disketa otvor s mechanickým zakrytím. Zakrytie otvoru umožňuje zápis, jeho odkrytie bráni zápisu na disketu. Otvor na druhej strane diskety oznamuje mechanike FDD druh záznamu (DD, HD).
História.
V minulosti sa používalo viacero typov pružných diskov. Podľa veľkosti diskety poznáme 12“, 8“, 5,25“, a 3,5“ diskety, podľa počtu záznamových strán: jednostranné a dvojstranné (single side SS, double side DS), podľa hustoty záznamu: SD - single density – jednoduchá hustota, DD - double density – dvojnásobná hustota, HD - high density - vysoká hustota. Pre vyjadrenie hustoty záznamu sa tiež niekedy používa jednotka TPI (Tracks Per Inch), ktorá udáva počet stôp na jeden palec. Diskety 5.25" HD majú hustotu záznamu 96 TPI a diskety 3.5" HD majú hustotu 136 TPI. Disketové mechaniky boli dlho jediné prenosné záznamové média. Dnes však už nevyhovujú hlavne pre svoju kapacitu, a neujalo sa ani ich „vzkriesenie“ zvýšením kapacity na 2.88 MB, kombináciami s optickými mechanikami a pod. pretože tieto neboli 100% kompatibilné so staršími typmi. 
Dnes existujú aj mechaniky FDD s pripojením pomocou zbernice USB.
Rozloženie konektora.
Rozloženie konektora pre FDD v PC je rovnaké pre 3.5" aj 5.25" disketové mechaniku, aj keď konektory sú fyzicky odlišné. Väčšinou bola možnosť pripojiť dve mechaniky na jeden radič FDD (často integrovaný na základnej doske), pričom kábel mal medzi dvomi konektormi „pretočené“ žily určujúce poradie mechaniky (10-16).
Všetky nepárne piny sú zapojené na GND (zem).

</doc>
<doc id="43528" title="Anton Špiesz" url="https://sk.wikipedia.org/wiki?curid=43528">
Anton Špiesz

PhDr. Anton Špiesz, DrSc. (* 21. september 1930, Udavské – † 14. január 1993, Viedeň, Rakúsko) bol významný slovenský historik.
Životopis.
Detstvo strávil v Malackách, kde v roku 1949 zmaturoval na tamojšom gymnáziu. Po maturite študoval históriu na Univerzite Komenského v Bratislave. Po nadobudnutí vysokoškolského vzdelania pracoval v Historickom ústave Slovenskej akadémie vied v Bratislave. Publikačne bol veľmi činný, napísal mnoho odborných článkov a vydal niekoľko kníh týkajúcich sa hospodárskych dejín Slovenska.
Už v roku 1961 vyšla jeho prvá práca "Manufaktúrne obdobie na Slovensku 1725-1825." V roku 1972 nasledovala kniha "Remeslo na Slovensku v období existencie cechov ." Dokumenty "Štatúty bratislavských cechov" vyšli v roku 1978.
Knihu "Slobodné kráľovské mestá na Slovensku v rokoch 1680-1780" vydal v roku 1983. 
V tom istom roku vyšla aj jeho kniha "Remeslá, cechy a manufaktúry na Slovensku" .
"Bratislava v 18. storočí" bola vydaná v roku 1987.
"Dejiny Slovenska na ceste k sebauvedomovaniu" vyšli v roku 1992.
Nedožil sa vydania knihy "Bratislava v stredoveku " (2001), ktorej bol spoluautorom. Čitateľ sa z nej môže dozvedieť ako vyzeralo terajšie hlavné mesto Slovenskej republiky v stredoveku.
Ďalšou knihou vydanou po Špieszovej smrti sú "Ilustrované dejiny Slovenska", kde sa opisuje vývoj dejín Slovenska od príchodu Slovanov až do roku 1989. 
Je to publikácia, ktorá v prvej polovici deväťdesiatych rokov vyšla už dvakrát pod názvom Dejiny Slovenska – na ceste k sebauvedomeniu. Novým, exkluzívnejším vydaním tejto knihy sa poskytla čitateľovi možnosť, získať na malej ploche informácie o všetkom, čo bolo v slovenských národných dejinách dôležité. Atraktivitu titulu zvyšuje pôsobivá grafická úprava s vyše tristo farebnými i čiernobielymi ilustráciami. Kniha sa používala na stredných školách ako učebnica dejín.
Dr. Anton Špiesz vystupoval so svojimi odbornými prednáškami na rôznych sympóziách doma i v zahraničí. V roku 1990 bola Dr. Špieszovi udelená Cena hlavného mesta SR Bratislavy za celoživotnú prácu v oblasti dejín.
Dr. Špiesz navštevoval aj zahraničné archívy, kde získaval materiál pre svoje práce. Pri takejto návšteve archívov vo Viedni v roku 1993 náhle zomrel. Pochovaný je na Martinskom cintoríne v Bratislave.
Bratislavské mestské zastupiteľstvo vydalo v roku 2003 Všeobecne záväzné nariadenie hlavného mesta Slovenskej republiky Bratislavy č. 5/2003 z 11. decembra 2003 o určení názvov novovzniknutých ulíc v mestských častiach hlavného mesta Slovenskej republiky, ktorým jednu z ulíc mestskej časti Karlova Ves nazvalo Špieszova ulica.
V roku 2008 obdržal štátne vyznamenanie Pribinov kríž I. triedy, udelený in memoriam za významné zásluhy o rozvoj Slovenskej republiky v oblasti historických vied.

</doc>
<doc id="43654" title="Altamira (jaskyňa)" url="https://sk.wikipedia.org/wiki?curid=43654">
Altamira (jaskyňa)

Altamira je jaskyňa v severnom Španielsku známa svojimi jaskynnými maľbami. Leží neďaleko mesta Santillana del Mar v Kantábrii, asi západne od mesta Santander.
Dejiny.
Jaskyňa je známa od roku 1868, ale až v roku 1879 Marcelino Sanz de Sautuola spolu so svojou dcérou Máriou objavili v nižšie položenej jaskynnej hale, vzdialenej asi od vchodu do jaskyne, slávny strop, kde je maliarskymi prostriedkami vyobrazená skupina 25 zvierat, na ktoré sa v praveku poľovalo (prevažne bizóny, prabýky, divé kone, diviaky, kozorožec, jeleň a vlk). Rozmery vyobrazení jednotlivých zvierat sú pomerne značné (150 x ). Zvieratá sú naskladané do súvislej plochy v rôznych polohách, stojace, ležiace, rútiace sa, sediace na zadnej časti tela. Je až zarážajúca podobnosť zvierat so skutočnosťou, pozorovacia i abstrakčná schopnosť pravekého umelca, ktorý na zdôraznenie priestorovosti zvierat využíva i rôzne nerovnosti skál. Majstrovská je technika maľby aj farebné podanie, používajúce hlavne prírodné okry a hnedočervené tóny. Maľby sa všeobecne považujú za vrcholné dielo paleolitu (staršej doby kamennej).
Francúzsky vedec Henri Breuil nazval altamirskú jaskyňu „Sixtínskou kaplnkou praveku". Vedecky začleňujú maľby do franko-kantabrijského umeleckého okruhu a časovo do tzv. magdalénienu, pomenovaného podľa lokality La Madelaine v Dordogni (Francúzsko). Do tejto skupiny patria aj ďalšie nálezy ako v Lascaux, Combarelles, Font-de-Gaume atď. Keďže altamirská jaskyňa bola prvým náleziskom pravekých nástenných malieb, vznikli pochybnosti a viedli sa dlho spory o ich autentickosti. Až objavenie ďalších lokalít potvrdilo oprávnenosť hypotéz o existencii ďalšieho umeleckohistorického javu v dejinách výtvarného prejavu.
Archeologické vykopávky v jaskyni odkryli bohaté usadeniny z obdobia solutréenu (asi pred 18 000 rokmi) a magdalénienu (asi pred 16 500 až 14 000 rokmi). Jaskyňa ležala na výhodnom mieste a jej obyvatelia mohli využiť hojnosť zveriny, ktorá sa pásla v okolitých údoliach, ako aj možnosť využiť blízko ležiace pobrežné oblasti. Priestory však neboli obývané nepretržite. V rôznych medziobdobiach sa sem uchyľovala zver. Asi pred 13 000 rokmi štrkový nános uzavrel vchod do jaskyne a zakonzervoval ju až do doby, keď výbuchmi v blízkom kameňolome, bol otrasmi znovu otvorený.
V jaskyni robil archeologický prieskum okrem Sautuolu po jej objavení, Herminio Alcade del Rio v rokoch 1902 – 1904, Nemec Hugo Obermaier v r. 1924 – 1925 a naposledy Joaquin González Echegaray v r. 1981.
Súčasnosť.
Altamira bola pre verejnosť zatvorená v r. 1977, lebo obrazy boli poškodené vlhkosťou. V súčasnosti je možný len obmedzený prístup. Je však vybudovaná jej presná kópia v múzeu, ktoré bolo postavené v posledných rokoch neďaleko jaskyne. Presná kópia dovoľuje príjemnejší pohľad na polychromované obrazy hlavnej siene jaskyne, ako aj výber menších prác. Tu môžeme tiež vidieť skulptúry ľudských tvárí ktoré nie sú prístupné v jaskyni.
Ďalšie presné kópie môžeme vidieť v Museo Arqueologico Nacional (Madrid), a v Japonsku.
Niektoré obrazy z Altamirskej jaskyne sú v španielskej kultúre dobre známe. V logu autonómnej vlády Kantábrie je na podporu turistiky v oblasti zobrazený bizón z tejto jaskyne.
Bisonte (španielsky výraz pre bizóna) je názov pre cigarety, ktoré ako logo používajú obrázok bizóna v paleolitickom štýle.
Španielsky komiks Altamiro de la Cueva z r. 1965 je tiež obrazom slávy Altamiry.
Jaskyňa je zaradená do zoznamu svetového kultúrneho dedičstva UNESCO.

</doc>
<doc id="43662" title="Partitúra" url="https://sk.wikipedia.org/wiki?curid=43662">
Partitúra

Partitúra je notový zápis všetkých hlasov inštrumentálnej, vokálnej alebo vokálno-inštrumentálnej hudobnej skladby. Originál partitúry je výsledok tvorivého procesu hudobného skladateľa. Po oficiálnom vydaní umožňuje dirigentovi (prípadne zbormajstrovi) naštudovanie a prevedenie diela. Počas dirigovania má dirigent partitúru na dirigentskom pulte pred sebou. 
Každý hlas v partitúre sa píše na osobitný riadok. Notový zápis je upravený tak, aby jednotlivé takty v každom hlase boli zoradené pod sebou, čo je nevyhnutné pre dobrú orientáciu dirigenta. Poradie jednotlivých hlasov je ustálené. Nástrojové skupiny sú oddelené voľným riadkom. Každá nástrojová skupina má hlasy radené od najvyšieho k najhlbšiemu. 
Orchestrálna partitúra.
Umožňuje podanie orchestrálnej skladby (symfónie, koncertu, atď.) alebo opery. Nástroje a hlasy sú uvádzané v talianskom znení pod plným názvom alebo skratkou. Zoradenie nástrojov v skladbe pre sólový nástroj a veľký symfonický orchester je nasledovné:
Partitúra vokálnych zborov.
Hlasy sú písané od najvyššie položených po najnižšie položené. 

</doc>
<doc id="43690" title="Fantasy" url="https://sk.wikipedia.org/wiki?curid=43690">
Fantasy

Fantasy je umelecký žáner založený na fiktívnom príbehu, v ktorom môžu mať charaktery magické schopnosti, alebo nedosiahnuteľné/prehnané vlastnosti. Fantasy mieša fantastické (neznáme, neskutočné, divné) s reálnosťou. Téma, alebo hlavná myšlienka je často vážna, zahŕňajúca sociálne a politické problémy, alebo môže byť téma univerzálnejšia a zaoberá sa ľudskými hodnotami alebo emóciami.
Od science fiction ako aj u hororu sa odlišuje na prvý pohľad dejom zasadeným do fiktívnej doby bez „high-tech“. Postavy často bývajú mnohých rás prevzatých z mytológie, iných fantasy románov, alebo autor vytvára svoje vlastné rasy napr. elf, trpaslík, škriatok, drak, urgal, hobit, gnóm vlkolak a mnoho iných. Taktiež je možné pozorovať množstvo historických a mýtických motívov použitých na dokreslenie deja. Využíva sa najmä v literatúre a vo filme. 
Za fantasy v jej začiatkoch by sme mohli považovať aj legendu o kráľovi Artušovi a podobné diela, no najvýznamnejšie prispel k jej rozmachu J. R. R. Tolkien (Pán prsteňov, Hobbit, Silmarillion) Dnes sa týmto žánrom zaoberá množstvo autorov ako napríklad Patrick Rothfuss, David Gemmel, George R. R. Martin, Tim Powers, Terry Pratchett, Jiří Kulhánek, Garth Nix, Juraj Červenák, Alexandra Pavelková a mnoho, mnoho ďalších. Asi (komerčne) najznámejšie sú fantasy série Pán prsteňov, Harry Potter, Odkaz Dračích jazdcov a Súmrak. Avšak iba Pán prsteňov sa môže uvádzať ako žáner definujúci. Fantasy literatúra má mnoho subžánrov a je veľmi pestrá. Väčšina fantasy býva zasadená do čias raného stredoveku (nie vždy), kde autor vytvára vlastný svet, postavy, rasy, faunu a flóru, zápletku, mágiu... Vlastne je všetko založené len na autorovej fantázii. Dobrá fantasy má ale vždy vytvorené svoje pravidlá ktoré dávajú zmysel a neporušujú sa (nenastane „nechcená“ absurdita okamihu), čo pomáha udržať knihu vo vierohodnej rovine.

</doc>
<doc id="43694" title="Magdalénien" url="https://sk.wikipedia.org/wiki?curid=43694">
Magdalénien

Magdalénien je záverečné obdobie, resp. najmladšia kultúra, paleolitu v západnej, severnej a stredozápadnej Európe. Spadá do obdobia 15 000 - 9000 pred Kr. (iné zdroje: 18 000 - 10 000, 22 000 - 12 700 pred Kr.). Nazval ju Édouard Lartet roku 1863 podľa jaskyne La Madeleine v departemente Dordogne.
V západnej Európe nadväzuje na solutréen, v strednej sa pridružuje ku gravettienu.
Charakteristický je vrcholnými prejavmi činnosti pravekého lovca (príbytky, maľby, zbrane, keramika atď.). Známe náleziská s umeleckými dielami (najmä monumentálne jaskynné maľby) sú: Lascaux, Laugerie Haute, Combarelles, Niaux, Font-de-Gaume
Vznikla v dnešnom Francúzsku, odtiaľ sa rozšírila na sever a východ. V minulosti sa uvádzalo, že neprekročila Karpaty, teda siahala po Moravu a južné Poľsko, ale novšie boli objavené nálezy aj na území slovenského Spiša.
Lokálne názvy (prejavy):
Delí sa na 6 fáz na základe nálezov z jaskyne Placard. Určil ich H. Breuil v roku 1912.

</doc>
<doc id="43703" title="Pohľad (databáza)" url="https://sk.wikipedia.org/wiki?curid=43703">
Pohľad (databáza)

Pohľad () je v teórii databáz virtuálna, či logická databázová tabuľa vytvorená ako výsledok množiny predspracovaných dotazov. Na rozdiel od ostatných tabuliek v relačných databázach pohľad nie je časť fyzickej schémy databázy. Pohľad je dynamická, virtuálna tabuľka získaná z dát v databázy. Zmena dát v pohľade sa prejaví v tabuľkách, z ktorých bol pohľad vytvorený.
Typy pohľadov.
Pohľady môžu byť 3 typy:
Materializované pohľady sú rozdielne od ostatných v tom zmysle, že momentálny stav hlavnej databázy je distribuovaný cez rozdielne zemepisné miesta, takzvaná distribuovaná databáza. Tento pohľad má trvá permanentne.
Ostatné pohľady sú vytvorené dotazom pomocou operácie SELECT.

</doc>
<doc id="43756" title="Miroslav Noga" url="https://sk.wikipedia.org/wiki?curid=43756">
Miroslav Noga

Miroslav „Miro“ Noga (* 25. október 1959, Bratislava) je slovenský herec, humorista, spevák a moderátor. Je rozvedený, z prvého manželstva má dvoch synov, Olivera (* 1985) a Mareka (* 1989). Mal vzťah s herečkou Gabrielou Škrabákovou. V súčasnej dobe žije s priateľkou Janou (* 1979).
Život.
V rokoch 1980 - 1984 študoval herectvo na VŠMU v Bratislave, v rokoch 1987-1990 bol členom činohry Novej scény v Bratislave a od roku 1990 členom divadla Astorka – Korzo 90. Počas štúdia na VŠMU bol spoluzakladateľom a členom kabaretnej skupiny Strapatí gentlemani (revue Fujarová show, Rýchlokurz geniality, Show mix). Spolu so Štefanom Skrúcaným bol interpretom politicko-saritických televíznych, rozhlasových (Apropo Plus, O tri štart a Telecvoking) a revuálnych programov. Spolu vydali 4 hudobné albumy ("Keby som bol detským kráľom, Bomba kšeft, Molotov koktejl, No Problem"). V roku 1997 vydal sólový hudobný album "Hra na telo".
Spolu so Štefanom Skrúcaným, Petrom Cmoríkom, Robom Opatovským, Barborou Švidraňovou, Bibianou Surovčíkovou a slovenskými paralympijskýmí športovcami naspievali hymnu "Orli bez krídel" pre Slovenské paralympijské družstvo k Letným paralympijským hrám v v Riu de Janeiro .
Iné projekty.
Spoluzakladateľ hudobnej skupiny TYS´80.

</doc>
<doc id="43760" title="Analógovo-digitálny prevodník" url="https://sk.wikipedia.org/wiki?curid=43760">
Analógovo-digitálny prevodník

Analógovo-digitálny prevodník alebo analógovo- číslicový prevodník (ADC z anglického Analog-to-Digital Converter) je elektronické zariadenie na prevod analógového signálu na digitálny signál. Vykonáva opačný prevod ako digitálno-analógový prevodník.
Využitie.
Prevod analógového signálu na digitálny je využívaný pomerne často, keďže signály sa skoro výlučne analyzujú a spracovávajú číslicovo. Príkladom konkrétnych aplikácií analógovo-digitálneho prevodu sú elektronické diktafóny, mobilné telefóny, kamery s digitálnym záznamom, automatizované zberače dát v laboratóriách s následným digitálnym vyhodnotením a archiváciou nameraných dát, či plynový pedál v moderných automobiloch, ktorý už nie je spojený lankom s klapkou na prívod vzduchu, ale uhol jeho stlačenia je meraný potenciometrom, ďalej zdigitalizovaný – s následnou vypočítanou akciou klapky prívodu vzduchu, ktorá je ovládaná motorovým aktorom.
Teória Analógovo-digitálnych prevodníkov.
Pri digitalizácii analógovej informácie existuje nespočetné množstvo metód. V nasledujúcom texte sú zhrnuté najjednoduchšie alebo naopak zložité, ale osvedčené.
Integračná metóda.
Prevodníky postavené na dvojstupňovej integrácii sú najčastejšie využívané v digitálnych meracích prístrojoch. Dôvodom je ich presnosť a odolnosť voči starnutiu prvkov. Ich najchúlostivejšou časťou je integračný článok, ktorý sa však dnes dá vyrobiť veľmi presne.
formula_3
Metóda využitia medziprevodu napätia na frekvenciu.
Prevodníky pracujúce na princípe prevodu U na f sa skladajú zo štyroch základných častí:
Pozn.: Pri prevode U na f sa najčastejšie využívajú integrátory, preto by bolo možné zaradiť aj tento ADC medzi integračné.
Aproximačná metóda.
Aproximačné prevodníky, v literatúre tiež ako kompenzačné alebo prevodníky s postupnou aproximáciou, sú v podstate spätnoväzbové systémy, ktoré autonómne generujú signál a ten následne porovnávajú so vstupným. Pohybujú sa v binárnom strome, odkiaľ čerpajú digitálne kombinácie potrebné kombinácie ako vzory pre generovanie analógového signálu.
Pozn.: Pohyb po binárnom strome možností je na nasledujúcom obrázku:
Pozn.: Výhoda tohto prevodníka je jeho rýchlosť, pretože na navzorkovanie N bitov potrebuje N hodinových impulzov, čo je značné zníženie počtu voči integračnému, ktorý ich potreboval 2N
Metóda založená na sledovaní vstupného signálu.
Prevodníky založené na tejto technológii sú podobné aproximačným prevodníkom, ale nepoužívajú zložitú pamäť. Pamäť je nahradená vratným čítačom.
Pozn.: Jeho rýchlosť je značne obmedzená neschopnosťou vykonať náhle skoky, mnohým aplikáciám však plne vyhovuje, kvôli vyhladenému a spojitému výstupu
Metóda paralelného vzorkovania.
Prevodníky využívajúce túto metódu sú najrýchlejšími prevodníkmi, pretože dokážu navzorkovať celé binárne slovo naraz. Ich funkcia je založená na rozložení úrovne vstupného signálu na rezistorovom rade. Napätie je snímané na každom spoji dvoch rezistorov. Z toho vyplýva aj jeho najväčšia nevýhoda, čo je konštrukčná zložitosť. Na n-bitov totiž treba 2n-1 komparátorov a 2n rezistorov. Aj napriek tomu sa kvôli svojej rýchlosti často používajú.
Pozn.: Nasledujúci obrázok je hrubá schéma jeho stavby:

</doc>
<doc id="43768" title="Galileo (navigačný systém)" url="https://sk.wikipedia.org/wiki?curid=43768">
Galileo (navigačný systém)

Navigačný systém Galileo je plánovaný kozmický systém, ktorý by sa mal stať alternatívou k americkému armádou kontrolovanému systému GPS a ruskému systému GLONASS. Jeho výstavbu realizuje Európska únia. Systém Galileo by mal byť prevádzkyschopný od roku 2016.
Vlastnosti systému.
Systém má pozostávať z 30 operačných družíc, obiehajúcimi vo výške približne 23 tisíc kilometrov nad povrchom Zeme po dráhach so sklonom 56° k zemskému rovníku v troch rovinách, vzájomne voči sebe posunutých o 60° (uzlovej priamky). Ďalšie tri družice, po jednej v každej rovine, budú tvoriť operačnú zálohu na obežnej dráhe, aby systém mohol byť pri technickom výpadku ktorejkoľvek družice okamžite doplnený na plný počet.
Mal by poskytovať:
Služby.
Galileo prinesie tri druhy kvality služieb.
Okrem uvedených navigačných služieb budú družice systému Galileo poskytovať aj služby núdzovej lokalizácie v rámci celosvetovej družicovej záchrannej služby Sarsat/Kospas. Oproti nej družice oznámia stroskotancovi, že jeho signály boli zachytené a lokalizované.
Pôvod názvu.
Projekt bol pomenovaný podľa významného talianskeho vedca Galilea Galileiho, ktorý sa okrem iného zaujímal aj o problémy námornej navigácie.
História realizácie.
Dňa 28. decembra 2005 bola do vesmíru vyslaná prvá technologická navigačná družica pre testovanie komponent tohto systému, pomenovaná Giove-A. Vyniesla ju z kazašského kozmodrómu Bajkonur ruská raketa Sojuz-FG/Fregat.

</doc>
<doc id="43789" title="Horor" url="https://sk.wikipedia.org/wiki?curid=43789">
Horor

Horor (z angl. horror &lt; starofr. (h)orrour &lt; lat. horror &lt; lat. horrere = zhroziť sa, stuhnúť) je označenie pre prozaické literárne, filmové (a pod.) dielo (film, román a pod.), ktoré má za účel vyvolať v divákovi či čitateľovi najrôznejšie pocity strachu.
Termín „horor“ je pomerne nový, ale žáner vznikol už v Anglicku v 18. storočí vo forme rozprávaní o stredovekej minulosti opradenej strašidlami, duchmi a podobne. Priamym predchodcom moderného hororu je Edgar Allan Poe (1809-1849). 
Horor podľa skutočnej údalosti : jedná sa o horory, ktoré sa zakladajú na pravdivých udalostiach, ( daná situácia sa konkrétne stala ) . Medzi takéto horory patria V zajatí démonov , Lovci levov , Dom diabla , ... ( zdroj: 10 hororov natočených podľa skutočnosti ) 

</doc>
<doc id="43819" title="Čip" url="https://sk.wikipedia.org/wiki?curid=43819">
Čip

Čip (z angl. "chip") je:
Základným materiálom platničky je spravidla kremičitý piesok, ktorý postupne prechádza zložitými procesmi chemickej rafinácie, čistenia a transformácie na monokryštalický materiál - kremík. Z týchto procesov vzíde tzv. kremíková tyč (ingot). Túto špeciálna píla rozreže na plátky (angl. wafer), ktoré sa potom brúsia a leštia. Potom sa pomocou pripravených masiek a oxidáciou, implantáciou a difúziou (pozri mikroelektronika) na plátku vytvárajú jednotlivé vrstvy (prepájacie vodiče, tranzistory a podobne). Nato sa v plátkoch pomocou lasera alebo diamantu urobia ryhy, rozlámu sa na jednotlivé čipy a zakryjú sa puzdrom.

</doc>
<doc id="43827" title="Fyzikálna veličina" url="https://sk.wikipedia.org/wiki?curid=43827">
Fyzikálna veličina

Fyzikálna veličina je pojem kvantitatívne vystihujúci vlastnosť alebo stav fyzikálneho objektu (hmotného objektu alebo sústavy hmotných objektov) alebo fyzikálneho javu. Bežný pojem (napr. pojem rýchlosť) sa stáva fyzikálnou veličinou, keď sa zavedie príslušný predpis na meranie (čiže predpis na priradenie číselnej hodnoty).
Fyzikálna veličina je produktom fyzikálneho skúmania. Z filozofického hľadiska je fyzikálna veličina významový útvar, ktorý je výsledkom poznania kvalitatívnej a kvantitatívnej stránky fyzikálneho objektu alebo javu.
Každej fyzikálnej veličine sa priraďuje značka (symbol), ktorá sa všeobecne označuje písmenom. Napríklad fyzikálna veličina "sila" má symbol F.
Každej fyzikálnej veličine je priradená merná jednotka. Napríklad hertz je fyzikálna merná jednotka veličiny, ktorá je výsledkom poznania kmitočtu (frekvencie) a má priradenú značku Hz, newton je fyzikálna merná jednotka veličiny, ktorá je výsledkom poznania sily a priraďujeme jej značku N.
Fyzikálna veličina je nematematická veličina.
Jednotka fyzikálnej veličiny.
Jednotka fyzikálnej veličiny je stanovená hodnota fyzikálnej veličiny určitého druhu, ktorá je základom kvantitatívneho porovnávania, napr. meter, sekunda, ampér.
Meranie fyzikálnej veličiny.
Kvantitatívne porovnávanie fyzikálnej veličiny nazývame meraním fyzikálnej veličiny. Výsledkom je "číselná hodnota fyzikálnej veličiny". Udáva, koľkokrát je hodnota meranej veličiny väčšia ako je hodnota zvolenej jednotky fyzikálnej veličiny (napr. mm, m, km; s, hod.; W, MW) a má vypovedaciu schopnosť, len ak uvedieme aj použitú jednotku fyzikálnej veličiny, vzhľadom na ktorú sa porovnávanie uskutočnilo. 

</doc>
<doc id="43840" title="Stavová veličina" url="https://sk.wikipedia.org/wiki?curid=43840">
Stavová veličina

Stavová veličina alebo veličina kvality je veličina charakterizujúca stav sústavy. Vo fyzike sa stavové veličiny vyskytujú v termodynamike v súvislosti s opisom plynov, alebo tiež magnetických vlastností látok.
Termodynamika.
Dôležitou súčasťou našich vedomostí o sústave je tzv. stavová rovnica, ktorá navzájom spája niektoré stavové veličiny daného systému. Príkladom je stavová rovnica ideálneho plynu 
Stavové veličiny sa delia v závislosti na ich zmene so zmenou rozlohy skúmaného systému na:
Z iného hľadiska sa stavové veličiny delia na:
Nezávislosť od dráhy (histórie).
Aby sa fyzikálna veličina mohla nazývať stavovou, nesmie "závisieť od dráhy" – teda od toho, akým spôsobom sa systém dostane zo začiatočného stavu do stavu koncového. S ohľadom na túto podmienku môžeme povedať, že napríklad vnútorná energia je stavová veličina, ale práca ňou nie je. Ak chceme porozumieť prečo, predstavme si plyn s tlakom "p" a objemom "V", ktorý zväčšíme na 2"V". Toto zväčšenie objemu môže prebehnúť pri danom konštantnom tlaku, vtedy plyn vykoná prácu formula_3 (vykonaná práca je súčinom tlaku a zmeny objemu). Môžeme však postupovať aj inak: najprv plyn ochladíme pri nezmenenom objeme tak, aby tlak klesol na polovicu pôvodnej hodnoty. Pri tomto tlaku zväčšíme objem plynu z "V" na 2"V" a nakoniec zvýšime tlak na pôvodnú hodnotu. Celková vykonaná práca formula_4 sa líši od prvej vypočítanej – práca teda skutočne nie je stavová veličina.
Entropia.
Zvláštny príklad stavovej veličiny predstavuje entropia. Z matematického hľadiska sú stavové veličiny také, ktoré majú totálny diferenciál. Ak aj neexistuje totálny diferenciál možno použiť tzv. integrálny faktor. Ak vynásobíme nestavovú veličinu napríklad parciálny diferenciál tepla "q" (to mimochodom nemá vlastne ani definíciu, iba intuitívnu) integrálnym faktorom 1/T dostaneme totálny diferenciál tzv. entropie. Z týchto dôvodov (stavovosti) bola entropia zavedená. Neskôr bola štatisticky interpretovaná a vďaka penetrácií do iných oblastí vedy dostala niekedy až mystický výklad (tepelná smrť a obdobné "hyperbolické regresie"), pričom sa zabudlo na triviálnu príčinu zavedenia pojmu.

</doc>
<doc id="43847" title="Veľké Antily" url="https://sk.wikipedia.org/wiki?curid=43847">
Veľké Antily

Veľké Antily (zastarano: "Veľké Antilly"; po špan. "Grandes Antillas" / "Antillas Mayores", po fr. "Grandes Antilles", po angl. "Greater Antilles") sú (viac-menej) západná časť súostrovia Antily. 
Veľké Antily v užšom zmysle pozostávajú zo štyroch najväčších ostrovov Antíl, t.j. z ostrovov Kuba (spolu s ostrovom Isla de la Juventud, starší názov: Isla de Pinos), Jamajka, Haiti (Hispaniola) a Portoriko, spolu s priľahlými ostrov(ček)mi okolo nich, pričom v niektorých zdrojoch Veľké Antily zahŕňajú aj Panenské ostrovy. V širšom zmysle zahŕňajú Veľké Antily aj časť alebo všetky nasledujúce ostrovy: Kajmanie ostrovy, Pedro Cays, Ostrov Navassa, Isla Mona; pre tieto ostrovy je charakteristické, že voči ostrovom uvedeným v predchádzajúcej vete majú okrajovú alebo izolovanú polohu. O delení Antíl pozri aj v článkoch Antily a Malé Antily.
Ak sú Veľké Antily chápané tak, že zahŕňajú aj Panenské ostrovy, tak ležia medzi Yucatánskym prielivom na západe a Anegadským prielivom na východe. 

</doc>
<doc id="43848" title="Peter Breiner" url="https://sk.wikipedia.org/wiki?curid=43848">
Peter Breiner

Peter Breiner (* 3. júl 1957, Humenné) je klavírny virtuóz, skladateľ, aranžér, dirigent a spisovateľ slovenského pôvodu žijúci v Londýne.
Životopis.
Na klavír začal hrať vo veku 4 rokov, v rokoch 1971 – 1975 študoval na konzervatóriu v Košiciach hru na klavíri, skladbu, dirigovanie a hru na bicie nástroje. Neskôr sa presťahoval do Bratislavy, kde v rokoch 1975 – 1981 študoval kompozíciu u hudobného skladateľa Alexandra Moyzesa na VŠMU. 
Pracoval ako hudobný režisér v Slovenskom rozhlase. V rokoch 1980 – 1985 hral s džezovým hudobníkom Petrom Lipom. V období 1985 – 1987 bol členom Orchestra Gustava Broma. Spolu s Milanom Markovičom účinkoval najskôr v satirickej relácii Pod pyramídou v Slovenskom rozhlase (pôvodne Česko-slovenský rozhlas do roku 1991) v rokoch 1987 - 1991, neskôr s ním účinkoval v politickej satirickej relácii Večer Milana Markoviča (spoločný program Slovenskej televízie a Českej televízie) v rokoch 1993 – 1994.
Od roku 1992 žil v kanadskom Toronte, v roku 2007 sa presťahoval do New Yorku.
V roku 1995 bol v Spojených štátoch zaradený do nahrávok série The Best of 1995. V Denníku SME publikoval svoje kritické postrehy pod názvom "Z druhého brehu", v týždenníku Domino fórum "Javorové listy". V apríli 1998 vydal svoju prvú knihu pod názvom "Javorové listy", ktorá sa stala bestsellerom. Jeho druhá kniha "Iný glóbus nemáte?" vyšla vo vydavateľstve Slovart v roku 2015.
V roku 2007 mal v mesačníku o klasickej hudbe Hudobný život pravidelnú rubriku "Z iného sveta". Na "Javorové listy" nadviazal rubrikou "New York Petra Breinera" v týždenníku .týždeň. Po pravidelnom prispievaní do denníkov Sme a Denník N v rokoch 2010-2015 sa na niekoľko rokov publikačne odmlčal a v písaní komentárov pokračuje od marca 2020 v Denníku N.
Ovláda plynule sedem jazykov.
1.januára 2018 mu prezident Andrej Kiska udelil vyznamenanie Rad Ľudovíta Štúra I. triedy za "za mimoriadne zásluhy o rozvoj v oblasti kultúry, hudobného umenia a o šírenie dobrého mena Slovenskej republiky v zahraničí". V júli 2020 ohlásil, že po 13 rokoch života v New Yorku odchádza žiť do Londýna.
Koncertná činnosť a tvorba.
Peter Breiner sa venuje interpretácii klasickej hudby, džezu, tanga a filmovej hudby. Na koncertoch často kombinuje hru na klavír s dirigovaním. Pod jeho taktovkou hrali viaceré veľké svetové hudobné telesá. Peter Breiner je aj oceňovaným skladateľom a autorom netradičných aranžmánov diel populárnej hudby (napr. medzinárodne ocenené CD "Beatles Go Baroque").
V roku 2013 na objednávku festivalu MAZAL TOV! v Košiciach pripravil koncert, kde hral s tromi sólistami Jozefom Luptákom, Stanom Palúchom, Borisom Lenkom a orchestrom Musica Cassovia.
V marci 2021 so spolupracovníkom Jurajom Kemkom začal produkovať internetovú reláciu "Večierok pri konci sveta".
Nahrávky.
Jeho doterajšia tvorba je zachytená na viac ako 150 digitálnych a 100 analógových nahrávkach, z ktorých sa po celom svete predalo viac ako 1,5 milióna kusov.

</doc>
<doc id="43857" title="Terminátor (elektronika)" url="https://sk.wikipedia.org/wiki?curid=43857">
Terminátor (elektronika)

Terminátor v elektronike je súčiastka, ktorou sa ošetrí koniec elektrického vodiča použitého na prenos signálu. Najmä pri vysokých frekvenciách signálu vznikajú vďaka odrazom od koncov vodiča nežiaduce interferencie a tým rušenie, znižujúce kvalitu signálu na vedení. V najjednoduchšom prípade pasívnej terminácie je koniec vedenia ukončený rezistorom s odporom zhodným s charakteristickou impedanciou vedenia, ktorý vzniku odrazov zabráni.
Terminátor paralelnej zbernice, napr. SCSI, ukončuje každý signálový vodič zbernice samostatne.

</doc>
<doc id="43888" title="Podtatranská knižnica v Poprade" url="https://sk.wikipedia.org/wiki?curid=43888">
Podtatranská knižnica v Poprade

Podtatranská knižnica v Poprade je verejná regionálna knižnica univerzálneho typu, zároveň plní funkciu mestskej knižnice v Poprade. Poskytuje knižničné a informačné služby, pôsobí ako koordinačné, bibliografické, metodické a vzdelávacie stredisko knižníc okresov Poprad, Kežmarok a Levoča. Zriaďovateľom knižnice je Prešovský samosprávny kraj.
História.
Prvá písomná zmienka o popradskej knižnici pochádza z roku 1925 a obsahuje informáciu o zvolení knižničnej rady podľa nariadenia Okresného úradu v Poprade. Knižnica bola umiestnená v budove Mestského domu, v roku 1945 prešla pod správu Zväzu slovenskej mládeže. O dva roky neskôr bola premenovaná na "Verejnú knižnicu". V roku 1952 bola v Poprade zriadená "Okresná ľudová knižnica". V tom období začala knižnica organizovať literárne večery, besedy a stretnutia so spisovateľmi a básnikmi.
V súvislosti s prijatím nového knižničného Zákona o jednotnej sústave knižníc č. 53/1959 knižnica prešla istou reorganizáciou. Zriadilo sa oddelenie pre deti a mládež, oddelenie pre dospelých, ekonomické oddelenie a metodické oddelenie, keďže knižnica začala metodicky pôsobiť medzi ľudovými knižnicami v okrese. V roku 1962 sa knižnica presťahovala do priestorov Závodného klubu ROH Vagónky Poprad.
V 70. rokoch knižnica vo veľkej miere spolupracovala so šestnástimi strediskovými knižnicami v okrese. Spolupráca spočívala v ústrednom doplňovaní knižničného fondu, vydávaní bibliografických letákov a v budovaní súbežnej regionálnej bibliografie. V marci 1977 sa knižnica presťahovala do nových priestoroch na sídlisku Západ, kde sídli dodnes.
Súčasnosť.
Knižnica má v súčasnosti tri pobočky - Juh I, Juh II a pobočku v mestskej časti Spišská Sobota pod názvom Oddelenie umenia. V septembri 2013 začala rekonštrukcia a modernizácia hlavnej budovy, ktorá zahŕňala výstavbu novej manzardovej strechy, úpravu a komplexnú rekonštrukcia vnútorných priestorov vrátane inžinierskych sietí. V júni 2014 sa knižnica opätovne otvorila. Medzi nové služby patrí napr. samoobslužný knižničný systém, tzv. self-check.
Služby.
Knižnica poskytuje absenčné a prezenčné výpožičky, konzultačné a bibliograficko-informatičné služby. Internetové pripojenie poskytuje registrovaným používateľom. Rešeršné služby a MVS sú spoplatnené.
Knižnica disponuje bezbariérovým prístupom a jej fond obsahuje aj audioknihy pre nevidiacich a slabozrakých.
Podtatranská knižnica v Poprade je zapojená do súborného katalógu "Slovenská knižnica" prostredníctvom projektu KIS3G.

</doc>
<doc id="43901" title="Pavel Wavrek" url="https://sk.wikipedia.org/wiki?curid=43901">
Pavel Wavrek

Mr. Art Pavel Wavrek (* 25. september 1955, Liptovský Mikuláš-Palúdzka) je slovenský výtvarník.
Životopis.
Výtvarník Pavel Wavrek sa narodil 25. septembra 1955 v Liptovskom Mikuláši. Žije a tvorí ako umelec v slobodnom povolaní v Kežmarku. Ako sám o sebe tvrdí, je osamelým bežcom v škále námetov, ktoré vytvára. Blízkosť kaštieľa v Strážkach, kde žil maliar Ladislav Medňanský veľmi silno ovplyvnila jeho tvorbu. Paralela jeho techniky a techniky maľby Medňanského je až nápadne veľmi blízka. Vyhľadáva zákutia, kde lúče slnka začínajú alebo ukončujú deň. Hmlou zahalené údolia a temné lesy prezrádzajú jeho úzku spätosť s prírodou. Stará architektúra spišských miest a hradov ožíva dávnou minulosťou na jeho obrazoch. Vo svojom ateliéri vytvoril za viac, ako 20 rokov práce, diela, ktoré sú roztrúsené u zberateľov po celej Európe, ale aj v súkromných galériách v USA. Hra svetla v jeho dielach navodzuje atmosféru pokoja. Ako ilustrátor používa techniku monotypie a perokresby. Návrhy pohľadníc, ktorých je autorom reprezentovali Slovensko a Podtatranský kraj na medzinárodnej propagačnej výstave v Paríži. V roku 1995 navrhol a zrealizoval propagačnú listinu pre štát Izrael prevedenú vodotlačou, ktorá sa do dnes používa aj ako dopisný papier. Táto práca bola zároveň aj absolutóriom, po ktorom sa rozhodol pre profesionálnu dráhu umelca. Má za sebou 26 samostatných výstav doma aj v zahraničí. V roku 2002 mu bola udelená cena mesta Kežmarok za výtvarnú činnosť a propagáciu doma aj v zahraničí. V kompletnom dejepise Slovenskej a Poľskej podtatranskej oblasti je uvedený ako maliar komorných a historických námetov. Ilustroval zbierku básni „Túžba“ a „Soví ľudia“ od Dr. Vladíka. Navrhol 20 pohľadníc spišského kraja.
Výstavy.
Výstavy Pavla Wavreka (chronologicky zoradené):

</doc>
<doc id="43910" title="Medzinárodná kynologická federácia" url="https://sk.wikipedia.org/wiki?curid=43910">
Medzinárodná kynologická federácia

Medzinárodná kynologická federácia (po francúzsky "Fédération Cynologique Internationale"), zaužívaná skratka FCI, je jednou z najznámejších kynologických organizácií na svete. Sídlo má v Thuine. Medzi základné úlohy organizácie patrí vytvárať a upravovať štandardy jednotlivých plemien psov a tvoriť právne predpisy pre chov.
Systematika FCI.
FCI pre väčší prehľad v plemenách vytvorila, podobne ako iné kynologické organizácie, vlastné triedenie plemien do takzvaných skupín a sekcií:

</doc>
<doc id="43936" title="Afganský chrt" url="https://sk.wikipedia.org/wiki?curid=43936">
Afganský chrt

Afganský chrt je staré plemeno pochádzajúce z Afganistanu. Na Západe na psích výstavách sa prvý raz objavil r. 1907. FCI ho uznala 22. novembra 2004 v skupine 10 pod číslom 228. 
Charakteristika.
Typická chrtia povaha: hrdá, dôstojná, nielen k cudzím ľuďom, ale aj k vlastnej rodine trochu rezervovaná. Potrebuje vľúdny a citlivý prístup, veľkú osobnú slobodu a veľa pohybu. Srsť je dlhá, na šiji sa skracuje, na chrbte je priliehajúca.
Využitie.
Pôvodne poľovný pes, vo svojej domovine sa doteraz využíva na stráženie oviec a kôz, teraz spoločenský a športový pes, ktorý sa dobre uplatní na dostihovej dráhe a v súťaži krásy.
Zvláštne nároky.
Veľmi náročný na pohyb, na starostlivosť o srsť i na výchovu. Iba málokto si dovolí púšťať afganského chrta „navoľno“.
Farby plemena.
Krémová, hrdzavá, hnedo-čierna, hnedo-biela, čierna, čierno-biela

</doc>
<doc id="44023" title="Pamäť s priamym prístupom" url="https://sk.wikipedia.org/wiki?curid=44023">
Pamäť s priamym prístupom

Pamäť s priamym prístupom alebo RAM () je pamäť s voľným (náhodným, ľubovoľným) prístupom . Čas zápisu do pamäte je rovnaký bez ohľadu na umiestnenie údaja v pamäti. Jej opakom je pamäť so sekvenčným prístupom. Prvé polovodičové RAM prišli na trh na začiatku sedemdesiatych rokov.
RAM v užšom zmysle.
Dnes sa používa označenie RAM nepresne len ako synonymum pre operačnú pamäť (pozostáva z RAM článkov) alebo len pre RWM (Read-Write Memory = Pamäť pre čítanie a zápis). Pamäte typu RAM sú dnes výhradne polovodičové, kedysi sa používali pamäte napríklad feritové, pamäte na tenkých vrstvách či bubnové pamäte. Polovodičové RAM sú veľmi rýchle, ale sú drahšie ako iné typy. Používajú sa predovšetkým ako operačné pamäte počítačov. Slúžia na ukladanie údajov, ktoré počítač potrebuje na spracovanie práve vykonávanej úlohy.
Označenie RAM sa niekedy nepresne používa aj ako synonymum len pre DRAM.
Externá RAM.
Údaje, ktoré treba uchovať aj po vypnutí počítača sa ukladajú do externej pamäte počítača typu RAM - to je napr. disková mechanika, CD-ROM, disketa a.i., ktoré sú podstatne pomalšie ako polovodičová RAM, ale nezávislé od napájania, lacnejšie a môžu mať podstatne vyššie kapacity.

</doc>
<doc id="44074" title="Ariel Šaron" url="https://sk.wikipedia.org/wiki?curid=44074">
Ariel Šaron

Ariel Šaron (po hebrejsky אריאל שרון, rodným menom Ariel Scheinermann, prezývaný "Arik"; * 26. február 1928, Kfar Malal, Izrael – † 11. január 2014, Ramat Gan) bol izraelský vojak, politik a premiér. 
Vojenská kariéra.
Ariel Šaron bojoval prakticky vo všetkých arabsko-izraelských vojnách a podieľal sa na obsadení egyptského Suezu v jomkippurskej vojne. Je považovaný za jedného z najlepších taktikov v histórii izraelskej armády, tento prínos však bol z veľkej časti anulovaný jeho miestami až neuveriteľnou nedisciplinovanosťou. Tá sa naplno prejavila, keď ako minister obrany viedol inváziu izraelskej armády do Libanonu. V podstate podviedol zvyšok vlády a premiéra a ďaleko prekročil mandát, ktorý dostal. Jeho vojenská kariéra bola veľmi úspešná až do libanonského ťaženia v roku 1982, keď ho dočasne z politiky a definitívne z armády vyhnal škandál spojený s masakrom civilistov v palestínskych utečeneckých táboroch Sabra a Šatíla, ktorý spáchali libanonskí falangisti ako odvetu za zavraždenie svojho vodcu, libanonského prezidenta Bašíra Džamáíla. Následkom tohto škandálu musel Šaron odstúpiť z funkcie ministra obrany. Neskôr ho izraelská komisia označila za vinného, že svojou nepredvídavosťou a nedbanlivosťou nesie za tieto masakre nepriamu zodpovednosť, čo prakticky znemožnilo jeho ďalšiu vojenskú kariéru.
Politika.
Šaron bol považovaný za jedného z hlavných propagátorov politiky osadníctva. Jeho zvolenie za premiéra na začiatku roku 2001 možno čiastočne zdôvodniť vyostrenou vnútropolitickou situáciou a krízou v izraelskej ľavici, ale aj radikalizáciou značného množstva izraelských voličov.
V úrade premiéra došlo k postupnému uhladeniu Šaronovej politiky a posunu jeho programu smerom k stredu a umiernenosti. Nevzdal sa síce politiky vojenských zásahov a protiteroristických operácií na území kontrolovanom palestínskou samosprávou, predsa však podporoval mierový proces. V roku 2005 nechal násilne vysťahovať židovské osady v Pásme Gazy a stiahol z neho svoje jednotky, čím sa definitívne názorovo rozišiel so svojou stranou Likud. 21. novembra 2005 preto oznámil, že stranu Likud opúšťa (v decembri ho na čele strany nahradil Benjamin Netanjahu) a zakladá novú stranu Kadima. Zároveň požiadal prezidenta o rozpustenie izraelského parlamentu Knesetu a vypísanie predčasných volieb, pretože sa mu rozpadla vládna koalícia a stratil v ňom väčšinu. 
18. decembra 2005 utrpel Šaron ľahkú mozgovú porážku a bol hospitalizovaný v nemocnici. Po dvoch dňoch bol prepustený, ale 4. januára 2006 utrpel novú, tentoraz ťažkú mozgovú porážku. Previezli ho do nemocnice, kde sa podrobil dvom zložitým operáciám. Jeho stav bol taký vážny, že lekári označili za nepravdepodobné, že by Šaron v budúcnosti mohol vykonávať svoju funkciu. Od 14. apríla 2006 ho vo funkcii izraelského premiéra oficiálne nahradil Ehud Olmert, ktorý ho ako podpredseda vlády zastupoval už od januára. 28. mája 2006 ho previezli do liečebne dlhodobo chorých. Šanca, že by sa Šaron dostal z hlbokej kómy a vegetatívneho stavu, v ktorom sa nachádzal, sa podľa lekárov každým dňom znižovala. 11. januára 2014 zomrel po ôsmich rokoch v kóme.

</doc>
<doc id="44139" title="Hnilec (rieka)" url="https://sk.wikipedia.org/wiki?curid=44139">
Hnilec (rieka)

Hnilec (, ) je najväčší pravostranný prítok Hornádu, preteká Volovskými vrchmi.
Dejiny.
Okolo polovice 2. tisícročia pred Kr. sa pastierske kmene, ktoré sa usadili v blízkosti hôr, naučili využívať domáce zásoby medených rúd v údolí Hnilca.
Tok rieky.
Hnilec pramení na severnom svahu masívu Kráľovej hole, blízko sú pramene významných riek Hron, Čierny Váh a Hornád. Rieka Hnilec preteká Slovenským rajom a Volovskými vrchmi, do Hornádu sa vlieva pri Margecanoch. Najvýznamnejšími prítokmi sú ľavostranný Železný potok a pravostranné Smolník a Kojšovský potok.
Na svojom hornom toku má Hnilec ráz horskej bystriny, ktorá sa prediera malebným údolím na rozhraní Slovenského raja a Slovenského rudohoria (Volovských vrchov). Na svojom hornom toku nad obcou Stratená rieka Hnilec vytvára tiesňavu Stratenský kaňon. Stratenská dolina je krajinársky veľmi atraktívna – po celej dĺžke ju lemujú skalné zrázy okolitých vrchov, ležia v nej dve národné prírodné rezervácie – NPR Hnilecká jelšina a NPR Stratená, svetoznáma Dobšinská ľadová jaskyňa a verejnosti neprístupná Stratenská jaskyňa.
Pri Dedinkách bola na rieke vybudovaná priehrada Dedinky – Palcmanská Maša, ktorá slúži ako prečerpávacia vodná elektráreň. Počas činnosti elektrárne je voda presmerovaná do elektrárne Vlčia dolina-Dobšiná, kde umelo nadlepšuje prietok Dobšinského potoka, prítoku Slanej. Pod Dedinkami je preto Hnilec často nesplavný kvôli nedostatku vody. Od Dediniek rieka tečie prudkým tokom s ostrými kameňmi na dne širokého, väčšinou zalesneného údolia cez dediny Mlynky, Hnilec, Nálepkovo, Mníšek nad Hnilcom. Pod Mníškom nad Hnilcom rieka mohutnie, spád ale neklesá, tečie početnými kamenitými perejami. Pri Prakovciach sa údolie opäť zužuje a Hnilec si udržuje svoj perejnatý a prudký tok až po ústie do Hornádu pri Margecanoch. 
Povodie Hnilca podľa prítokov (v smere toku).
Hnilec (P – pravostranný prítok, Ľ – ľavostranný prítok)
Splavnosť.
Hnilec je splavný od Dobšinskej ľadovej jaskyne po priehradu Dedinky – Palcmanská Maša. Tento úsek nazývame aj Horný Hnilec. Vodomer pre tento úsek pri moste pod obcou Stratená vpravo na riečnom kilometri 75,4 by mal ukazovať aspoň , doporučený stav je .
Dolný Hnilec je splavný za VV od Hnilca, za SV od Mníška nad Hnilcom. Splav úseku Mníšek nad Hnilcom – Margecany trvá 5 hodin, úsek Hnilec – Margecany 1 až 2 dni, podľa prekážok na rieke. Plavba po úseku nad priehradou trvá 2 až 3 hodiny. Minimálny stav vo Švedlári by mal dosahovať .
Nebezpečné miesta.
Rieka preteká hlbokým údolím so strmými stenami spadajúcimi priamo do vody. Nebezpečné miesta však nemá. Pozor na spadnuté stromy a niektoré umelé stupne, niektoré sú nesplavné (treba si prečítať kilometráž).

</doc>
<doc id="44154" title="Pravek" url="https://sk.wikipedia.org/wiki?curid=44154">
Pravek

Pravek alebo prehistória (predhistória) alebo preddejinná doba je prvá a najdlhšia etapa ľudských dejín. 
Niekedy sa rozlišujú pojmy:
Vedecky skúma pravek napríklad prehistória a prehistorická archeológia.
Časové vymedzenie.
Začína sa vznikom/prvými nálezmi človeka (okolo 2,6/2,5 miliónov rokov pred Kr., v Európe – okrem Gruzínska – sa nálezy začínajú až okolo 1,2 milióna rokov pred Kr.).
Končí sa podľa rôznych zdrojov:
Vznik prvých štátov (na Prednom Východe aj na Slovensku) je takmer identický so začiatkom histórie v užšom zmysle, teda obdobia dejín, ktoré je už bohato zachytené písomnými prameňmi. 
V egejskej oblasti sa niekedy zvykne ako koniec praveku udávať rok 500 pred Kr., v časti strednej Európy južne od Slovenska okolo začiatku n. l. (začlenenie do Rímskej ríše) a podobne.
Delenie.
Historicko-archeologické delenie.
Eneolitom začína tzv. obdobie kovov (ako opak vlastnej kamennej doby).
Vo vyspelejších oblastiach (Mezopotámia, Egypt, Čína a podobne) končí pravek už neolitom alebo eneolitom, či už z toho dôvodu, že vznikli štáty, alebo jednoducho z dôvodov odlišného tradičného delenia.
Laténska doba až doba sťahovania národov sú (napríklad) na Slovensku tzv. protohistorické obdobie (ktoré sa, ako bolo vyššie spomenuté, do praveku niekedy už nezaraďuje).
Ekonomické delenie.
Z ekonomického hľadiska pravek delíme na:
Geologické delenie.
Z geologického hľadiska pravek spadá do období:
Pozri aj chronostratigrafická tabuľka.
Charakteristika.
Pravek je v podstate dejinné obdobie ľudstva, o ktorom nie sú zachované písomné správy, iba doklady ľudskej existencie (kosti) a činnosti (napr. nástroje, náradie, zbrane, šperky), súhrnne označované ako archeologické pramene. 
Jadrom štúdia praveku, najmä paleolitu, je vznik a vývoj človeka - pozri pod antropogenéza. Orientačne možno povedať, že druh človek sa prvý raz objavuje v oblasti Starého sveta (Európa, Ázia, Afrika), potom v Amerike a Austrálii veľmi zhruba 10 000 pred Kr.). 

</doc>
<doc id="44163" title="Michal Kováč" url="https://sk.wikipedia.org/wiki?curid=44163">
Michal Kováč

Ing. Michal Kováč, CSc. (* 3. august 1930, Ľubiša – † 5. október 2016, Bratislava) bol slovenský bankár a politik. V rokoch 1993 až 1998 bol prvým prezidentom súčasnej Slovenskej republiky.
Začiatky.
V roku 1954 vyštudoval vtedajšiu Vysokú školu ekonomickú v Bratislave (VŠE). Po ukončení školy pracoval v Štátnej banke Československej. Dva roky pôsobil ako bankový expert na komunistickej Kube a napokon v roku 1967 získal miesto námestníka šéfa pobočky Živnostenskej banky v Londýne. Do roku 1967 tiež krátko pracoval na Katedre financií a úveru VŠE ako externý učiteľ. V bankovníctve až do roku 1989. 
Politická kariéra.
Do KSČ vstúpil ako 18-ročný už v roku 1948 aby ho z nej v roku 1970 vylúčili v rámci čistiek po augustovej okupácii Česko-Slovenska. Od roku 1989 bol poslancom Snemovne ľudu Federálneho zhromaždenia za VPN, pričom bol v roku 1992 opätovne už za HZDS zvolený do snemovne a stal sa predsedom snemovne. V rokoch 1989 až 1991 bol ministrom financií, cien a miezd.
Prezident Slovenskej republiky.
1. januára 1993 vznikla súčasná Slovenská republika. Prvého prezidenta v roku 1993 volil parlament trojpätinovou väčšinou spomedzi navrhnutých kandidátov. Jeho strana HZDS mala v SNR 74 poslancov, ale na zvolenie bolo potrebných 90 hlasov, ktoré nemali ani s podporou provládnej SNS, ktorá mala 15 mandátov. Michala Kováča nominoval Vladimír Mečiar až do druhej voľby po tom, čo v prvej neuspel Roman Kováč. Voľba sa konala 15. februára 1993 a Kováč v nej nemal protikandidáta. Kováč predpokladal, že v tajných voľbách zaňho nezahlasujú všetci poslanci HZDS a preto bola preňho kľúčová podpora SDĽ, ktorá mala 29 hlasov. Ochota SDĽ podporiť Kováča mala byť výmenou za post predsedu Najvyššieho kontrolného úradu pre ich nominanta. Predstavitelia SDĽ však mali ešte jednu podmienku píše vo svojich "Pamätiach" Michal Kováč: "Za nevyhnutné považovali, aby som po zvolení za prezidenta prerušil členstvo v HZDS, a stal sa nezávislým a nadstraníckym.“ Kováč získal 106 hlasov, čo znamená, že aspoň 32 hlasov mu dali poslanci iných strán ako HZDS. 
2. marca 1993 bol Kováč inaugurovaný do úradu prezidenta Slovenskej republiky. Napriek kampani proti nemu, ktorá vyvrcholila zavlečením jeho syna do Rakúska 31. augusta 1995, zotrval v úrade až do skončenia svojho funkčného obdobia 2. marca 1998, keď odovzdal právomoci vláde. Úradujúcim prezidentom sa stal Vladimír Mečiar a Ivan Gašparovič. Ďalším inaugurovaným prezidentom bol po viac než roku (v júni 1999) Rudolf Schuster, zvolený už priamou voľbou, pretože voľba prezidenta v parlamente v roku 1998 bola neúspešná. Kováč pôvodne kandidoval aj v prezidentských voľbách 1999, ale 4 dni pred voľbami, uvedomujúc si stav svojich preferencií (0,18% v prvom kole volieb), sa verejne vzdal kandidatúry v prospech Schustera. 
Úmrtie a štátny pohreb.
Bývalý prezident bol od 30. septembra 2016 hospitalizovaný v Nemocnici sv. Michala v Bratislave. Bol v umelom spánku a na pľúcnej ventilácii. Zomrel 5. októbra o 19:50 na zlyhanie srdca.
Do stredy 12. októbra 2016 mala verejnosť možnosť vzdať úctu bývalému prezidentovi v Rytierskej sieni Bratislavského hradu. Jeho pozostatky boli vystavené v rakve spolu s jeho portrétom a čestnou strážou. Vo štvrtok predpoludním kondolovali oficiálne delegácie. Nebol pozvaný bývalý premiér Vladimír Mečiar. Pred dvanástou hodinou prezidentove pozostatky naložili na lafetu a odtiahli za vojenským vozidlom do Prezidentského paláca. Okolo 13 tej hodiny bolo odpálených 20 sálv z dela. Záslužnú omšu v Katedrále sv. Martina celebroval bratislavský arcibiskup Stanislav Zvolenský, príhovor predniesol vtedajší prezident Andrej Kiska, Kováčov poradca Pavol Demeš a nevlastný brat Dušan Kováč. Pohreb na Ondrejskom cintoríne sa uskutočnil o 16:15, len za prítomnosti najbližších zosnulého.
V deň pohrebu bol na Slovensku od 8:00 do 17:00 štátny smútok.
V médiách.
V roku 1995 bol o ňom nakrútený dokumentárny film "Jeden deň prezidenta /Michal Kováč/". Film vyrobila STV Bratislava, scenáristom bol Vladimír Štefko a réžia Fedor Bartko.
Po zvolení za prezidenta boli v novembri 1993 vydané dve známky s Kováčovou podobizňou v hodnote 2 a 3 slovenských korún.

</doc>
<doc id="44173" title="Elektrická gitara" url="https://sk.wikipedia.org/wiki?curid=44173">
Elektrická gitara

Elektrická gitara je brnkací strunový hudobný nástroj. Je jedným z najpoužívanejších hudobných nástrojov v súčasnej populárnej hudbe, predovšetkým v rocku a podobných štýloch.
História.
Prvou elektrickou gitarou bola „Frying pan“ (panvica), ktorú zostrojili v roku 1931 hudobník George Beauchamp a inžinier Adolph Rickenbacker. Táto gitara vychádzala z malej havajskej gitary a svojimi kvalitami ešte mala veľmi ďaleko (aj vzhľadom k stavu vtedajšej elektrotechniky) od dnes bežných nástrojov, rozbehla však vývoj takýchto gitár u rôznych výrobcov nástrojov.
Masové použitie elektrických gitár začalo v 50-tych rokoch, keď Američan Leo Fender rozbehol veľkosériovú výrobu týchto nástrojov. Dodnes sú populárne modely Telecaster (pôvodným názvom Broadcaster) a Stratocaster.
V roku 1952 spoločnosť Gibson uviedla takisto dodnes vysoko cenený model, Les Paul.
Nemožno zabudnúť na ďalší faktor vývoja elektrických gitár a to gitarové zosilňovače a reprosústavy. Medzi najznámejšie patria britské značky Marshall a Vox a americké zosilňovače Fender. Mnohí hudobníci čoskoro prišli na to, že pri presiahnutí maximálneho rozumného výkonu vtedy ešte elektrónkových zosilňovačov vzniká skreslenie so zaujímavým zvukom. To dalo príležitosť vzniku typicky rockovému zvuku elektrických gitár. Neskôr vznikli rozmanité zapojenia efektov, ktoré umožňujú dosiahnuť nepreberné množstvo farieb zvuku.
V bývalom Československu bola známou značka elektrických gitár Jolana, tieto gitary spočiatku (50-te a 60-te roky) patrili medzi špičku (sú pomerne vyhľadávané medzi zberateľmi), neskôr však vplyvom reorganizácie výroby na typickú socialistickú fabriku kvalita upadla a dnes sú tieto gitary (hlavne kusy z 80-tych rokov) používané predovšetkým začínajúcimi mladými hudobníkmi, ktorí si predovšetkým z finančných dôvodov nemôžu alebo nechcú dovoliť kvalitnejšie nástroje. Najobľúbenejšou sériou z tohto obdobia je Jolana Diamant, ktorá bola nepríliš vernou kópiou gitary Gibson Les Paul.
Konštrukcia.
Keďže konštrukcia elektrickej gitary vychádza z gitary klasickej, má podobnú konštrukciu krku (zvyčajne zosilneného tiahlom - kovovou tyčou prechádzajúcou jeho stredom) a strunovej mechaniky. Princíp vzniku tónov nie je založený na rezonancii zvuku v ozvučnici, ale na snímaní kmitania kovových strún nad elektromagnetickým snímačom.
Elektrická gitara má šesť strún ladených ako na klasickej gitare (od najnižšieho tónu - najhrubšej struny E,A,D,g,h,e), aj keď v modernej hudbe dochádza často k rôznemu preľaďovaniu v závislosti od charakteru skladby, najčastejšie k podladeniu všetkých strún o poltón. Struny sú kovové, obvykle hrubšie tri struny vinuté, tenšie tri hladké. 
Dnes vyrábané elektrické gitary majú zvyčajne dva alebo viac snímačov, ktoré sa dajú prepínať a signál z nich sa dá regulovať potenciometrami hlasitosti a tónovej clony (jednoduchý dolnopriepustný filter, použitím ktorého sa dá regulovať „ostrosť“ zvuku). V zásade sa používajú dva typy snímačov:
Okrem klasickej kobylky sa často na elektrických gitarách používa kobylka s tzv. "tremolo-pákou", ktorá umožňuje plynulé naťahovanie strún, čo sa prejavuje zvyšovaním tónov. Najrozšírenejší je typ tremolo-mechaniky zvaný Floyd Rose.
Vďaka použitiu elektromagnetických snímačov elektrická gitara nepotrebuje duté telo nezanedbateľného objemu. Bolo by však chybou myslieť si, že korpus gitary nemá vplyv na zvuk. Aj preto sa elektrické gitary dodnes vyrábajú prevažne z dreva, aj keď boli isté výstrelky s konštrukciou nástrojov z plexiskla alebo hliníka.
Konštrukcia elektrickej gitary bola základom aj pre nový hudobný nástroj - basgitaru.

</doc>
<doc id="44181" title="Súbor (informatika)" url="https://sk.wikipedia.org/wiki?curid=44181">
Súbor (informatika)

Súbor je v počítačoch logické zoskupenie diskrétnych údajov - súbor údajov (dát). Údaje bývajú v dvojkovej (binárnej), resp. šestnástkovej (hexadecimálnej) číselnej sústave. Existuje viacero typov súborov, ktoré sú určené formátom súboru, čo je konkrétny spôsob kódovania informácií s cieľom ich uchovania.  
Súbory sa ukladajú do pamäťového zariadenia, teda napr. na pevný disk alebo do (operačnej) pamäte počítača. 
Súborový systém určuje spôsob ukladania a organizovania počítačových súborov a údajov, ktoré obsahujú tak, aby k nim bol umožnený jednoduchý prístup. Údaje bývajú na disku usporiadané v stromovej štruktúre v adresároch (aj priečinok alebo nesprávne zložka). Adresár môže obsahovať súbory a adresáre, ktoré môžu obsahovať znova ďalšie adresáre a súbory. Súbor nemôže obsahovať adresáre ani ďalšie súbory. 

</doc>
<doc id="44195" title="Ivo Gogál" url="https://sk.wikipedia.org/wiki?curid=44195">
Ivo Gogál

Ivo Gogál (* 11. január 1959, Zvolen) je slovenský televízny, divadelný a dabingový herec. Syn režisérky Marty Gogálovej a herca a režiséra Jána Gogála. Svoj debut absolvoval už ako šesť ročný. Je druhýkrát ženatý, má štyri deti a žije v Bratislave.
Dabing.
Ivo Gogál má veľmi hlboký hlas, vďaka ktorému je veľmi často obsadzovaný na černochov, hlavne tých starších. 
Herci ktorých Gogál dabuje najčastejšie (v zátvorke sú uvedené príklady filmov, v ktorých Gogál daného herca nadaboval):
Taktiež nadaboval postavu kapitána Barbossu (Geoffrey Rush) v sérii filmov Piráti z Karibiku, Dartha Vadera (James Earl Jones) v pôvodnej trilógií Star Wars, postavu Johna Luthera (Idris Elba) v seriáli Luther a postavu elfa Elronda (Hugo Weaving) v sérii Pán prsteňov a filme Hobit: Neočakávaná cesta.

</doc>
<doc id="44198" title="Ivan Lexa" url="https://sk.wikipedia.org/wiki?curid=44198">
Ivan Lexa

Ing. Ivan Lexa (* 18. august 1961, Bratislava) je bývalý riaditeľ Slovenskej informačnej služby.
Život.
Jeho otec Vladimír Lexa st. bol ministrom za socializmu. Ivan Lexa vyštudoval anorganickú technológiu na Chemicko-technologickej fakulte vtedajšej Slovenskej vysokej školy technickej. Pracoval v Slovnafte. 
Bol jedným z najdôležitejších mužov bývalého slovenského premiéra Vladimíra Mečiara. Už v januári 1991 ho Mečiar dosadil na miesto šéfa Úradu vlády SR. Po víťazstve HZDS vo voľbách v roku 1992 sa stal opäť šéfom úradu. O rok neskôr vznikol prvý konflikt medzi ním a prezidentom Michalom Kováčom, ktorý ho odmietal vymenovať za ministra privatizácie so slovami, že: „"Voči menovaniu pána Lexu do funkcie ministra som mal a stále mám zásadné výhrady. Pán Lexa nespĺňa predpoklady na vykonávanie tejto funkcie a nemá ani moju osobnú dôveru."“ Napokon Lexu vymenovala vláda za štátneho tajomníka ministerstva privatizácie a keďže minister nebol menovaný, Lexa fakticky riadil ministerstvo. V novembri 1993 ho Kováč rovnako odmietol vymenovať do funkcie riaditeľa SIS.
Riaditeľ SIS.
Po voľbách v októbri 1994 poslanci za HZDS presadili zmenu zákona, aby riaditeľa SIS namiesto prezidenta vymenúvala vláda. Predseda vlády Mečiar následne 18. apríla 1995 menoval Lexu do funkcie riaditeľa SIS.
Tajná služba pod jeho vedením bola podľa jeho kritikov zapletená do niektorých nezákonných činností. Medzi medializované prípady patrí: 
Počas riaditeľovania Lexu bola SIS vylúčená z organizácie MEC (Middle European Conference) preto, že bola takmer od prvej chvíle podozrivá, že sa podieľala na únose slovenského občana do cudziny. Správa ďalšieho riaditeľa SIS Vladimíra Mitra z roku 1999 konštatuje nadštandardné vzťahy SIS počas riaditeľovania Lexu s vtedajšou ruskou tajnou službou.
Krátko pred koncom volebného obdobia 19941998 (3. marca 1998) zastupujúci prezident Vladimír Mečiar udelil amnestiu na časť prípadov (pre neznámych páchateľov zodpovedných aj za kauzu zavlečenia).
Po parlamentných voľbách 1998.
Správa jeho nástupcu na poste riaditeľa SIS Vladimíra Mitra prednesená v parlamente hovorila o nezákonnom sledovaní novinárov, opozičných politikov, zavlečení prezidentovho syna Michala Kováča do Rakúska, nezákonnom odpočúvaní. V priebehu niekoľkých rokov sa špeciálnym vyšetrovacím tímom podarilo odhaliť jedenásť káuz, ktoré sa skončili podaním obžaloby na súde. 15. apríla 1999 NR SR súhlasila so vzatím Lexu do väzby. Sudca akceptoval návrh vyšetrovateľa a prokurátora a vzal Lexu do vyšetrovacej väzby. 8. júna 1999 bol Lexa hospitalizovaný a 19. júla 1999 prepustený z kolúznej väzby. 
Útek do Juhoafrickej republiky, medzinárodný zatykač, vydanie a právne spory.
V máji 2000 pravdepodobne opustil územie Slovenska. 10. júla 2000 po ňom bolo vyhlásené medzinárodné pátranie. Po dvoch rokoch 14. júla 2002 bol na základe medzinárodného zatykača zadržaný v Juhoafrickej republike. 18. júla 2002 bol eskortovaný na Slovensko.
V sérii súdnych procesov bol vo všetkých obvineniach súdmi uznaný za nevinného alebo trestné stíhanie bolo zastavené alebo obžaloba stiahnutá. V dvoch prípadoch sa naňho vzťahovala platná amnestia.
V júni roku 2012 rozhodol Krajský súd v Bratislave, že Michal Kováč sa má listom Lexovi ospravedlniť za tvrdenia, že Lexa ako šéf SIS vedel o zavlečení prezidentovho syna do zahraničia a zaplatiť mu 3 319 eur a Ústavný súd potom odmietol Kováčovu sťažnosť proti verdiktu ako „neprípustnú“. Kováč podal mimoriadne dovolanie na Najvyšší súd, ktorý v decembri 2013 nariadil kauzu otvoriť odznova. V júni 2016 Lexa žalobu na Kováča za zásah do osobnostných práv kvôli zdravotnému stavu exprezidenta stiahol.  
V marci 2017 za vtedajšiu opozíciu poslanec Ján Budaj predložil návrh na zrušenie Mečiarových amnestií. 5. apríla 2017 Národná rada SR Mečiarove amnestie zrušila, čo znamená aj to, že súdny proces ohľadne Zavlečenie Michala Kováča ml. v ktorom je Lexa obvineným bol obnovený.  
Podnikanie.
Jeho najznámejšou súčasnou podnikateľskou aktivitou je jazdecký areál Areál zdravia Rozálka v Pezinku, za ktorým stojí firma Iri Agroforest, v ktorej je Lexa v predstavenstve. 

</doc>
<doc id="44201" title="Andrej Kraus" url="https://sk.wikipedia.org/wiki?curid=44201">
Andrej Kraus

Andrej „Andy“ Kraus (* 13. júl 1967, Bojnice) je slovenský herec, humorista, scenárista a moderátor. Herectvu sa venuje od detstva. Účinkoval v rozhlasovom zábavnom programe "Twister" a v televíznych zábavných programoch: "Uragán", "Hurikán", "Susedia" a "Kutyil, s.r.o". Známy je najmä svojou spoluprácou s Petrom Marcinom. Chvíľu moderoval aj talk-show "Nech sa páči". Písal scenár seriálu "Panelák" na TV JOJ. Spin-offom "Susedov" je seriál "Kutyil s.r.o." na TV JOJ, ktorého je scenáristom a hlavným protagonistom. Je aj scenáristom ďalších seriálov TV JOJ – "Keby bolo keby" a "Pod povrchom".

</doc>
<doc id="44260" title="Johnny Cash" url="https://sk.wikipedia.org/wiki?curid=44260">
Johnny Cash

J. R. Cash (celým menom John Ray Cash; * 26. február 1932, Kingsland, Arkansas, USA – † 12. september 2003, Nashville, Tennessee, USA), známy ako Johnny Cash, bol americký spevák, gitarista, skladateľ a herec. Cash bol jeden z najznámejších country spevákov a skladateľov Spojených štátov.
V jeho ranej tvorbe bol v popredí osud chudobného vidieckeho obyvateľstva. Legendárne boli jeho koncerty vo väzniciach v šesťdesiatych rokoch. S veľkým uznaním, najmä mimo country kruhov, prijala hudobná kritika a obecenstvo jeho posledné štúdiové albumy, ktoré sú zaraďované k alternatívnemu country. Bol známy pod označením "The man in black" (Muž v čiernom). Každý koncert otváral so slovami: "Hello, I'm Johnny Cash."
Skoré roky.
Pri narodení dostal meno "J. R. Cash", až na vojne sa J-čko zmenilo na John. Bol synom chudobného farmára bavlny, už ako päťročný spoznal ťažkú poľnú prácu. Skoro sa naučil hrať na gitare a legenda vraví, že bol prvým človekom na západe, ktorý sa dozvedel o smrti Stalina, lebo ako vojak odpočúval vzdušný priestor v nemeckom Landsbergu na Lechu. 
Jeho kariéra sa začala v roku 1955 spolu s takými velikánmi rock'n'Rollu ako Carl Perkins, Jerry Lee Lewis a Elvis Presley v Sun Records. V roku 1965 bol obžalovaný pre pašovanie drog. Amfetamínové tablety preniesol ilegálne z Mexika do USA. Po prvom nevydarenom manželstve s Vivian Libertovou si v roku 1968 zobral speváčku June Carterovú. Postupne sa stupňovali jeho drogové problémy (tabletková a amfetamínová závislosť).
Zvrat.
Zvrat nastal krátko potom, ako sa presťahoval do Nashville, Tennessee. Kúpil dom blízko domu priateľa Roya Orbisona. Keď Orbisonovi zhorel dom a pri požiari stratil aj dvoch synov, pre Johnny Casha to bola trauma, ktorá u neho vyvolala duševnú krízu. Významnú úlohu hrali aj jeho zážitky vyvolané jeho neúspešným pokusom o samovraždu. Cash sa stal baptistom a zdolal drogovú závislosť. Sám seba označoval slovami „znovuzrodený kresťan“ (anglicky: "born-again Christian").
Krátko potom nahral a uverejnil svoj najúspešnejší album: "Johnny Cash at Folsom Prison". Na vrchole kariéry vystupoval pred obecenstvom iba v čiernom odeve ako "Man in black" (aj po skladbe s týmto názvom). 
Úryvok z tejto skladby:
V roku 1980 dostal najvyššie vyznamenanie country hudobníka: uviedli ho do Country Music Hall of Fame. V tomto období sa začal vytrácať z hudobného života, rovnako ako ďalšie hviezdy country hudby: George Jones, Dolly Partonová a ostatní.
Veľký návrat.
Johnny Cash v roku 1994 oslavoval veľkolepý návrat na hudobnú scénu s albumom, ktorý produkoval Rick Rubin American Recordings. V tejto sérii vyšli ešte tri albumy: Unchained (1996), Solitary Man (2001), The Man Comes Around (2002). Na každom nahral okrem svojich skladieb aj celý rad coverových verzií starších a nových piesní, ktoré interpretoval svojím spôsobom. Video coverového songu "Hurt" pôvodne od Nine Inch Nails dostalo MTV Video Award. 
V roku 2003 vyšiel 5-CD Box-Set s názvom „Unearthed“, na ktorom je 60 dovtedy nezverejnených nahrávok zo série nahrávok pre American Recordings, aj klasické skladby ako "Father &amp; Son" Cata Stevensa alebo "Heart of Gold" Neila Younga. Medzi nahrávkami sú aj duetá s hudobnými velikánmi ako Joe Strummer, Tom Petty a veterán Rock'n Rollu Carl Perkins.
Johnny Cash zomrel 12. septembra 2003 v nashvillskej nemocnici, štyri mesiace po manželkinom skone. Odpočívajú spolu v Memory Park (Sumner County, Tennessee).
Johnny Cash vo filme.
V roku 2006 natočil režisér James Mangold film " Walk the Line", v ktorom Johnnyho Casha stvárnil Joaquin Phoenix a jeho druhú manželku June Carter Cash stvárnila Reese Witherspoonová.
Diskografia.
Vydal množstvo albumov, najznámejšie sú:

</doc>
<doc id="44275" title="Viera Strnisková" url="https://sk.wikipedia.org/wiki?curid=44275">
Viera Strnisková

Viera Strnisková (* 30. október 1929, Hlohovec – † 31. august 2013, Bratislava) bola slovenská herečka. Sestra divadelného režiséra Vladimíra Strniska.
Študovala na Filozofickej fakulte, neskôr na Lekárskej fakulte Univerzity Komenského v Bratislave. V osemnástich rokoch začala účinkovať na Novej scéne v Bratislave (1948-1950). Potom hrala v Mestskom divadle v Kolíne (1950-1951), v Divadle Jozefa Gregora-Tajovského vo Zvolene (1953-1957) a v Nitre (1957-1962). V rokoch 1962 - 2004 v Slovenskom národnom divadle. Po roku 1989 účinkovala tiež v Spišskom divadle v Spišskej Novej Vsi. Významná bola aj jej recitačná, rozhlasová a dabingová činnosť. Bola tri krát vydatá, jej druhým manželom bol režisér Pavol Haspra. Ich dcéra Jana Strnisková-Mikulášová (* 1957) sa stala tiež herečkou a režisérkou.
Ocenenia.
V roku 1969 získala titul Zaslúžilá umelkyňa a v roku 2003 jej prezident Rudolf Schuster udelil štátne vyznamenanie Pribinov kríž II. triedy.

</doc>
<doc id="44285" title="Nová Kaledónia" url="https://sk.wikipedia.org/wiki?curid=44285">
Nová Kaledónia

Nová Kaledónia (po francúzsky: "Nouvelle-Calédonie") staršie Zámorské teritórium Novej Kaledónie a závislých území je zámorská správna korporácia sui generis Francúzska v Tichom oceáne. 
Má rozlohu (z toho rovnomenný hlavný ostrov ) a počet obyvateľov 230 789 (2004). Správne stredisko: Nouméa. Jazyky: francúzsky, melanézsky a polynézske nárečia. Vo vierovyznaní prevláda rímskokatolícka (60 %) a protestantské (30 %) denominácie.
40% obyvateľstva tvoria pôvodní obyvatelia Kanakovia, tretinu Európania, z väčšej časti narodení na ostrove, ostatní pochádzajú z iných oblastí Pacifiku alebo sú zmiešaného pôvodu.
K zámorskému územiu patria aj: 
Dejiny.
Pôvodné obyvateľstvo ostrovov tvorili Melanézania. Ostrov Nová Kaledónia objavil v roku 1774 James Cook a v roku 1853 ho anektovalo Francúzsko. Od roku 1946 do roku 1999 bola Nová Kaledónia zámorským územím (TOM) Francúzska, odvtedy je zámorskou správnou korporáciou sui generis.
V 80. rokoch 20. storočia bolo na ostrove násilie v sporoch Kankmi a Európanmi o nezávislosti ostrova.
Dvoma zmluvami (1988 a 1998) získala značnú vnútornú autonómiu s možnosťou vyhlásenia nezávislosti uzákonenou francúzskym Národným zhromaždením. V roku 2018 sa konalo referendum o nezávislosti, v ktorom sa však väčšina vyslovila proti nezávislosti Novej Kaledónie.
V referende v októbri 2020 obyvatelia znovu odmietli nezávislosť od Francúzska: 53,26% hlasovalo proti pri účasti 85,6%. V predošlom referende proti nezávislosti hlasovalo 56,7% hlasujúcich.
Ekonomika.
Ťažba niklovej rudy a poľnohospodárstvo (káva, kopra, hovädzí dobytok, obilie a zelenina) sú hlavné odvetvia. Hlavní obchodní partneri: Francúzsko, Japonsko a USA.

</doc>
<doc id="44288" title="Odpad" url="https://sk.wikipedia.org/wiki?curid=44288">
Odpad

Odpad je vec, ktorej sa chce jej majiteľ zbaviť, alebo tiež hnuteľná vec, ktorej odstránenie (zneškodnenie) je potrebné z hľadiska starostlivosti o zdravé životné podmienky a ochrany životného prostredia&lt;ref name="SEP2008/98/ES"&gt;&lt;/ref&gt;. Často sa pod týmto pojmom zjednodušene chápe komunálny odpad, ktorý však nie jediným typom odpadu.
Definícia odpadu.
Podľa definície UNEP je odpad látka alebo predmet, ktorý bol alebo má byť odstránený pre jeho nepotrebnosť, alebo musí byť odstránený podľa ustanovení vnútroštátnych právnych predpisov.
Slovenská legislatíva pod pojmom odpad rozumie hnuteľnú vec, ktorej sa jej držiteľ zbavuje, chce sa jej zbaviť alebo je v súlade so zákonom alebo osobitnými predpismi povinný sa jej zbaviť. Príloha č. 1 k zákonu č. 223/2001 medzi odpady radí napr. výrobky, pre ktoré už držiteľ nemá upotrebenie, výrobky, ktoré nezodpovedajú požadovanej akosti, výrobky po záručnej lehote, znehodnotené alebo znečistené materiály, zariadenia, odpad po čistiacich operáciách, obalové materiály, kontajnery, nepoužiteľné súčiastky, odpad z priemyselných procesov a podobne.
Zákon o odpadoch.
Prvý "zákon o odpadoch" ako súbor nariadení a vyhlášok, smerníc, pokynov a výkladov pre nakladanie s odpadmi bol vydaný v roku 1991 Ministerstvom životného prostredia SR pod číslom 238/1991 Zb. Tento, ako prvý svojho druhu na Slovensku, ustanovil práva a povinnosti orgánov štátnej správy a povinnosti právnických a fyzických osôb pri nakladaní s odpadmi.
Po vstupe Slovenska do Európskej únie, bol zákon o odpadoch plne harmonizovaný s európskou legislatívou. Po desiatich rokoch bol teda novelizovaný a evidovaný už ako nový "európsky zákon o odpadoch" pod číslom 223/2001 Z.z.
Produkcia odpadu.
Na Slovensku ľudia vyprodukujú asi 20,2 milióna ton odpadu ročne (stav v roku 1996). V Bratislave pripadá na jedného obyvateľa 240 – 270 kg odpadu ročne. V USA vyprodukuje priemerný obyvateľ takmer 745 kg komunálneho odpadu ročne.
Kategorizácia odpadov.
V rámci nového zákona o odpadoch č.223/2001 Z.z. sa odpady zaraďujú do skupín, podskupín a druhov, označených šesťmiestnym číslom. Prvé dvojčíslie označuje skupinu, druhé podskupinu s tretie dvojčíslie druh odpadu.
Tieto sa evidujú v katalógu odpadov, čiže je vytvorený jednotný systém podrobného členenia odpadov. Úlohou je definovať rozsah vplyvu na zdravie ľudí, vplyvu na životné prostredie, alebo len samotné zatriedenie odpadu, evidovanie množstva vznikajúceho v jednotlivých kategóriách a slúži na identifikáciu odpadu.
Odpady sa podľa nového zákona delia na dva druhy:
Podľa miesta vzniku možno odpady rozdeliť na:
Podľa skupenstva:
Spracovanie odpadu.
Zber odpadov, preprava odpadov, zhodnocovanie odpadov a zneškodňovanie odpadov, vrátane starostlivosti o miesto zneškodňovania sa označujú súborne ako nakladanie s odpadmi.
Triedený zber odpadu znamená, že sa tok odpadu delí podľa typu a charakteru odpadu, aby sa uľahčilo jeho špecifické spracovanie. S tým súvisí aj recyklácia. Teda činnosť vedúca k zhodnocovaniu odpadu, ktorou sa odpadové materiály opätovne spracujú na výrobky, mate­riály alebo látky určené na pôvodný účel alebo na iné účely. Zahŕňa opätovné spracovanie organického materiálu, ale nezahŕňa energetické zhodnocovanie a opätovné spraco­vanie na materiály, ktoré sa majú použiť ako palivo alebo na činnosti spätného zasypávania.

</doc>
<doc id="44309" title="Acetylén" url="https://sk.wikipedia.org/wiki?curid=44309">
Acetylén

Acetylén (systematické pomenovanie etín) je chemická zlúčenina patriaca medzi uhľovodíky, konkrétne do skupiny alkínov. Objavil ho v roku 1836 Ír Edmund Davy. Za normálnych podmienok je to plynná bezfarebná látka bez zápachu (technický acetylén má nepríjemný cesnakový zápach), ktorá so vzduchom vytvára vysoko výbušnú zmes.
Výroba.
Hydratáciou karbidu vápenatého.
Produkcia plynu je 347 litrov na 1 kg karbidu vápenatého. Výhoda je v skladovateľnosti karbidu vápenatého a rýchlej produkcii acetylénu pri jeho hydratovaní.
Využitie etinu.
Používa sa ako technický plyn pri rôznych chemických procesoch a ako palivo do plynových zváračiek a karbidových lámp; zmes acetylénu s kyslíkom horí plameňom s teplotou až 3000 °C. Pri jeho spaľovaní dochádza ku trom rôznym reakciám podľa množstva kyslíka vstupujúceho do reakcie.
Rozpoznať reakciu je možné podľa teploty plameňa a produkcie sadzí. 
V minulosti bol acetylén hlavnou surovinou na výrobu alifatických uhľovodíkov, dnes slúži predovšetkým na výrobu vinyléterov a esterov, 1,4-butándiolu.
Upozornenie.
Acetylén je síce netoxický, ale pri vyššej koncentrácii ma po vdýchnutí dusivé a mierne narkotické účinky. Pri tlaku prevyšujúcom 150 kPa (neoverené) alebo privedení do kvapalného alebo tuhého skupenstva samovoľne exploduje. Kvôli tomuto nepríjemnému javu sa vo vysokotlakových nádobách skladuje rozpustený v acetóne.

</doc>
<doc id="44499" title="Gladiátor" url="https://sk.wikipedia.org/wiki?curid=44499">
Gladiátor

Gladiátori (lat. "gladiatores" – muž s mečom, zo slova "gladius" – krátky meč používaný legionármi a niekedy gladiátormi) boli profesionálni bojovníci, ktorí pochádzali z radov otrokov a zajatcov starovekom Ríme, bojovali medzi sebou, s divými zvermi a s novými otrokmi, niekedy na život a na smrť pre zábavu divákov. Tieto boje sa odohrávali v arénach v mnohých mestách starovekého Ríma.
Gladiátori mali za sebou výcvik v boji muža proti mužovi a nie na dobývanie veľkých území, preto by proti dobre vycvičenej armáde neobstáli. Život gladiátorov bol ťažký najmä vtedy keď bojovali zo ženami, nakoľko im v aréne hrozilo riziko sexuálneho zneužita . Veľa historikov však tvrdí, že gladiátori v aréne až tak často nezomierali, nakoľko za smrť súpera musel gladiátor zaplatiť vysokú sumu. Preto keď ležiaci gladiátor zdvihol ruku, znamenalo to že sa vzdáva a prehral. Oveľa častejšie než gladiátori v arénach zomierali otroci.

</doc>
<doc id="44519" title="The Rasmus" url="https://sk.wikipedia.org/wiki?curid=44519">
The Rasmus

The Rasmus je fínska rocková hudobná skupina založená v roku 1994. Lídrom skupiny je Lauri Ylönen. Do povedomia širokej verejnosti sa dostala vďaka hitom ako napr. "„First Day of My Life“", "„No Fear“" alebo "„In the Shadows“".
Vznik a vývoj skupiny.
V roku 1994 keď skupina vznikla, všetci jej vtedajší členovia chodili ešte na strednú školu a boli známi len ako "Rasmus". Koncom roka 1995 vydali prvý album Peep, mali približne 100 predstavení vo Fínsku a v neďalekom Estónsku. Album im priniesol slávu po celej krajine neznámi hudobníci sa pomaly stávali hviezdami.
Druhý album Playboys vydala skupina v roku 1997, a rovnako ako Peep, sa stal vo Fínsku znova zlatým. Skupina vystúpila na festivale na helsinskom olympijskom štadióne.
Roku 2000 sa skupina premenovala na dnešný "The Rasmus". O rok neskôr vydala album Into, ktorý bol úspešný už aj v Nemecku a Dánsku. Potom sa skupina spoločne s HIM a Roxette vydala na turné po celej severnej Európe.
Ďalší album Dead Letters bol úspešný už celosvetovo, v roku 2004 vyšiel aj v USA. Vďaka nemu je The Rasmus vo svete najznámejšou fínskou hudobnou skupinou.
The Rasmus rozhodne nepatrí medzi štúdiové skupiny. Počas svojej postupne rastúcej popularity odohrali veľké množstvo koncertov. Vystupovali ako predskokani americkým Garbage, ale aj skupine Red Hot Chili Peppers.
V roku 2005 vydala ďalší album, Hide From The Sun, z ktorého pochádza aj hit No Fear.
V Septembri 2008 tu bol ďalší album s názvom Black Roses, singlom tohto albumu je Livin’ in a World Without You. S tohto albumu pochádzajú aj známe piesne Justify, Your Forgiveness a Ten Black Roses.
Ďalší album s názvom Best of 2001-2009 vyšiel v roku 2009. Tento výberový album obsahuje tie najlepšie piesne s albumov Into, Dead Letters, Hide From The Sun ,Black Roses a novinku naspievanú s Anette Olzon (ex - Nightwish) a to pieseň October &amp; April.

</doc>
<doc id="44521" title="Hradby" url="https://sk.wikipedia.org/wiki?curid=44521">
Hradby

Hradby sú obranné múry okolo hradísk, hradov, hrádkov, tvrdzí, dvorcov, kastelov, alebo okolo niektorých miest, kaštieľov, kláštorov a kostolov. Sú to opevnenia, ktoré chránili pred nájazdmi vojsk. Hradby majú rôzne strieľne, na vrchu hradby môže byť cimburie. Ich význam bol najmä v dobách, keď vo vojne zohrávala najdôležitejšiu úlohu pechota a jazda. So zvyšujúcim sa zdokonaľovaním strelných zbraní sa pomaly ich zmysel strácal. Stavali sa už v staroveku. Na Slovensku boli ich predchodcami hlinené valy, opevnenia hradísk, ktoré sa stavali už v praveku aj proti zveri. Najdlhší val Slovenska je Val obrov, ktorý bol viac ako len opevnenie hradiska. Datovanie jeho vzniku zatiaľ nepoznáme. Valy a pevnostné ohrady sa robili z hliny - zeminy, dreva (palisády) a kameňa. Opevnená hradbami bola aj Spišská Kapitula, ktorá bola obcou, neskôr časťou mesta Spišské Podhradie. V Uhorsku smeli od 13. storočia hradby stavať len kráľovské mestá (civitas). V renesancii hradby nahradil, alebo vylepšil bastiónový systém. Za hradbu môžme pokladať aj (husitskú) vozovú hradbu, ktorú sa dalo presúvať. Na Slovensku sa (kamenné) hradby začali búrať asi v 18. storočí, pretože stratili opodstatnenie. Zvyšky mestských hradieb - opevnení sa na Slovensku zachovali najmä v Banskej Bystrici, Bardejove, Bratislave, Košiciach, Kremnici, Levoči, Podolínci, Sabinove, Skalici, Svätom Jure a Trnave. Najdlhšie hradby sveta má Veľký čínsky múr, má dĺžku cirka 8 850 km a odhadom 25 000 veží, múr nebol opevnením mesta, ale (čiastočným) opevnením krajiny.

</doc>
<doc id="44539" title="Katedrála svätého Jána Krstiteľa (Trnava)" url="https://sk.wikipedia.org/wiki?curid=44539">
Katedrála svätého Jána Krstiteľa (Trnava)

Katedrála svätého Jána Krstiteľa je rímskokatolícky barokový kostol v Trnave. Je katedrálnym chrámom Trnavskej arcidiecézy. 
Dejiny.
Chrám bol vybudovaný v 17. storočia ako súčasť komplexu budov Trnavskej univerzity. Donátor kostola, palatín Mikuláš Esterházy, zveril jeho výstavbu talianskym majstrom Antoniovi a Pietrovi Spazzovi v roku 1629. Ešte nedokončený kostol bol vysvätený v roku 1637. Kostol neslúžil len duchovnému poslaniu, konali sa tu aj teologické rozpravy a promócie. Zaujímavosťou sú podzemné katakomby s hrobmi. Počiatky chrámu sú spojené s druhým príchodom jezuitov do Trnavy a ich činnosťou v rokoch 16151773. Už v prvej polovici 18. storočia sa pravdepodobne uskutočnila oprava chrámových striech, pri ktorej bola odstránená sanktusová vežička, na strechu následne vrátená až pri rekonštrukcii v 90. rokoch 20. storočia. V druhej polovici 19. storočia boli čiastočne opravené niektoré fresky. Generálna konzervácia chrámovej výzdoby sa začala uskutočňovať v roku 1942. V rokoch 19581963 prebehla čiastočná reštaurácia bočných kaplniek a v rokoch 19701972 aj hlavného oltára. Po roku 1989 sa prvý raz pristúpilo ku komplexnému reštaurovaniu kostola.
V roku 1977 pápež Pavol VI. ustanovil Trnavu za sídlo arcibiskupstva. O rok nato, v decembri 1978, bol chrám sv. Jána Krstiteľa ustanovený za katedrálu pápežom Jánom Pavlom II. Významným medzníkom v jeho existencii bola i návšteva pápeža Jána Pavla II. v roku 2003. Po vzniku Bratislavskej arcidiecézy v roku 2008 trnavská katedrála prestala byť metropolitnou.
Charakteristika kostola.
Chrám je prvou štýlovo a slohovo čistou sakrálnou stavbou raného baroka na Slovensku. Jednoloďový dvojvežový chrám s rovným uzáverom svätyne je orientovaný na západ a má dĺžku 61 metrov a šírku 28 metrov. Nad jeho hlavným portálom sa nachádza štít s figúrami sediacich anjelov a kamenný erb rodu Esterházyovcov. Pod esterházyovským erbom sa nachádza kamenný erb Trnavskej arcidiecézy používaný od roku 2011.
Interiér chrámu ohúri návštevníka svojou mohutnosťou a pestrosťou unikátnych malieb. Hlavný priestor zaklenujú valené klenby s lunetami, v kaplnkách po oboch stranách lode sú krížové klenby. Skvostom celého interiéru je kolosálny celodrevený hlavný oltár dokončený v rokoch 1637 až 1640, na realizácii ktorého sa popri viedenských majstroch B. Knillingovi a V. Knothovi podieľali V. Stadler z Trnavy a majster Ferdinand z Cífera. Oltár vysoký 20,3 metra a široký 14,8 metra je jeden z najväčších oltárov svojho druhu v Európe.
Maliarska a štukatérska výzdoba interiéru kostola je dielom talianskych umelcov G. B. Rossa, G. Torniniho a P. Contiho. Stropné fresky sú dielom severotalianskych majstrov F.I.Grafensteina a C.Ricchiho . V minulosti sa nesprávne uvádzal ako autor stropných malieb viedenský maliar J. Gruber. Na ľavom pilieri chrámu sa nachádza ranobaroková kazateľnica z roku 1637, ktorá je dielom B. Knillinga a V. Stadlera.
Mortuáriá.
V presbytériu sa nachádza osem mortuárií. Pri pohľade do presbytéria smerom k hlavnému oltáru sú to pohrebné štíty zľava donátora kostola Mikuláša Esterházyho, Daniela Esterházyho, Alexandra Esterházyho a Františka Esterházyho, sprava Ladislava Esterházyho, Štefana Esterházyho, esterházyovský bez nápisu (pravdepodobne Tomáša alebo Gašpara, ktorí padli spolu s Františkom a Ladislavom v roku 1652 v bitke pri Veľkých Vozokanoch) a napokon Imricha Očkaja. Texty doslovne znejú:

</doc>
<doc id="44561" title="Námestie svätého Mikuláša (Trnava)" url="https://sk.wikipedia.org/wiki?curid=44561">
Námestie svätého Mikuláša (Trnava)

Námestie svätého Mikuláša v Trnave patrí do historického jadra Trnavy, Starého mesta, nachádzajúce sa v mestskej časti Trnava-stred a je súčasťou Centrálnej mestskej zóny, ktorá je mestskou pamiatkovou rezerváciou. Na námestí sa nachádza Dóm sv. Mikuláša (tzv. „Hrubý kostol“ - medzi trnavčanmi) a budovy patriace k farnosti.
História.
18. storočie.
Trnavský sochár I. Melczer v roku 1731 postavil z vďaky z ukončenia moru na Námestí svätého Mikuláša Súsošie svätého Jozefa, ktoré je kultúrnou pamiatkou Trnavy.
20. storočie.
Námestie svätého Mikuláša sa stalo súčasťou mestskej pamiatkovej rezervácie koncom roka 1987, kedy bolo celé historické jadro mesta Trnava vyhlásené za mestskú pamiatkovú rezerváciu. Túto možnosť Mesto Trnava malo začiatkom 50-tych rokov 20.storočia, avšak bola zamietnutá.

</doc>
<doc id="44588" title="Slovenské euromince" url="https://sk.wikipedia.org/wiki?curid=44588">
Slovenské euromince

Slovenské euromince alebo slovenské eurové mince sú euromince so slovenskou stranou, ktoré sú razené na zadnú (národnú) stranu mincí vyrazených na Slovensku a ktoré sú v platnosti od roku 2009, kedy Slovensko prijalo euro.
Slovensko je členom Európskej únie od mája 2004 a je členom Hospodárskej a menovej únie. V tretej fáze EMÚ je od roku 2009, dovtedy používalo vlastnú menu, slovenskú korunu.
Oficiálna verejná súťaž návrhov slovenských euro mincí sa uskutočnila v dvoch kolách. Uzávierka prvého kola bola 31. januára 2005, po ktorej Národná banka Slovenska (NBS) pozvala vybraných najlepších 10 návrhárov urobiť plastické reliéfy svojich návrhov. V druhom kole NBS začala verejné hlasovanie 12. novembra, ktoré trvalo do 20. novembra 2005 o výbere z desiatich návrhov, ktoré boli vybrané z vyše 200 príspevkov. 21. novembra boli zverejnené výsledky; najpopulárnejší návrh bol štátny Štátny znak Slovenska. 20. decembra 2005 bol oficiálne zverejnený návrh slovenských euro mincí na webstránke NBS.
19. augusta 2008 začala mincovňa v Kremnici raziť slovenské euromince pre potreby NBS a predávať sa začali v štartovacích balíčkoch 1. decembra 2008.
Na 1,2 a 5 centových minciach je vyobrazený vrch Kriváň vo Vysokých Tatrách ako ho navrhol Drahomír Zobek. Na 10, 20 a 50 centových je Bratislavský hrad ako ho navrhli Ján Černaj a Pavol Károly. A na 1 a 2 eurových minciach je portrét Štátny znak Slovenskej republiky, "Dvojkríž na trojvrší", ako ho navrhol Ivan Řehák. Na všetkých minciach je napísané slovo SLOVENSKO a na ich obvode je vyobrazených 12 hviezd európskej vlajky.
Dvojeurové pamätné mince.
Detaily sa nachádzajú v príslušnej sekcii.
Zberateľské neobehové mince.
10 eurové pamätné mince.
Materiál: striebro 90%, meď 10%; Priemer: 34 mm; Hmotnosť: 18 g; Hrana: Hladká s nápisom
20 eurové pamätné mince.
Materiál: striebro 92,5%, meď 7,5% ; Priemer: 40 mm; Hmotnosť: 33,63 gramov; Hrana: Hladká s nápisom
25 eurové pamätné mince.
Materiál: striebro 92,5%,
100 eurové pamätné mince.
Materiál: zlato 90%, striebro 7,5%, meď 2,5%; Priemer: 26 mm; Hmotnosť: 9,5 g; Hrana: Vrúbkovaná
Predchádzajúce pamätné korunové mince sa nachádzajú v príslušnej sekcii o Slovenských korunách.

</doc>
<doc id="44619" title="Hannes Olof Gösta Alfvén" url="https://sk.wikipedia.org/wiki?curid=44619">
Hannes Olof Gösta Alfvén

Hannes Olof Gösta Alfvén (* 30. máj 1908, Norrköping, Švédsko † 2. apríl 1995, Djursholm) bol švédsky fyzik a astrofyzik, ktorý sa zaoberal najmä kozmickou elektrodynamikou. 
Významnou mierou prispel k vzniku a rozvoju modernej planetárnej kozmológie, hlavne prácami o prenose momentu pohybu z rotujúceho Praslnka na planéty účinkom magnetických polí na prahmlovinu a prácami o magnetosfére Zeme a iných telies.
V roku 1970 dostal Nobelovu cenu za práce v oblasti fyziky plazmy a jej interakcie s magnetickým poľom.

</doc>
<doc id="44707" title="Niagarské vodopády" url="https://sk.wikipedia.org/wiki?curid=44707">
Niagarské vodopády

Niagarské vodopády (, ) sú známe vodopády na hranici Kanady a USA. Ležia na rieke Niagara v dvojmestí Niagara Falls v kanadskej provincii Ontário a Niagara Falls v americkom štáte New York. Rieka Niagara je dlhá iba 56 km a odvádza vodu z Erijského jazera do Ontárijského jazera. Niagarské vodopády majú tri navzájom oddelené časti: "Horseshoe Falls" (Konská podkova, kanadská časť vodopádov) a "American Falls" (Americké vodopády, americká časť vodopádov) a priľahlé "Bridal Veil Falls" (Svadobný závoj, americká časť vodopádov). Niagarské vodopády nie sú významné svojou výškou, ale mohutnosťou. S priemerným ročným prietokom /s sú najmohutnejšími vodopádmi v Severnej Amerike. Jazerá navštívi približne 10 miliónov turistov ročne.
Opis.
Horseshoe Falls sú vysoké 53 m, no American Falls sú vysoké iba 21 m, a to kvôli hromade skál, ktorá sa tam zosunula v roku 1954. Väčšie Horseshoe Falls sú široké 790 m, menšie American Falls 320 m. Maximálny prietok je až 5 700 m³/s. Počas leta, keď sa z rieky odvádza maximálne množstvo vody do elektrárne, prietok klesá na 2 832 m³/s a v noci sa ešte dokonca znižuje asi na polovicu. 
Vznik.
Za svoj vznik vďačia Niagarské vodopády ľadovej dobe, ktorá sa skončila asi pred 10 tisíc rokmi. Mohutný ľadovec, ktorý sa vtedy plazil z východnej Kanady až do okolia dnešných vodopádov, sa posúval po teréne ako obrovský buldozér, drvil pôdu a skaly a rozhŕňal ich navôkol. Prehlboval korytá riek a vytváral priehlbiny pre budúce jazerá, iné zase zahŕňal rozdrveným materiálom a nútil rieky hľadať si nové korytá. Potom, ako sa ľadovec začal topiť, voda z Veľkých kanadských jazier si po zahrnutí bývalého odvodňovacieho kanála začala hľadať novú cestu a vytvorila sa dnešná rieka Niagara. Keď novovytvorená rieka narazila na odolné vrstvy vápenca, tieto erodovali oveľa pomalšie ako nižšie položené mäkšie horniny, hlavne bridlica. Pretože spodná mäkká vrstva erodovala oveľa ľahšie, rieka podomlela hornú odolnú vrstvu a vytvorila vodopády. Pôvodne boli vodopády o niečo severnejšie, ale erózia ich postupne posunula o niekoľko kilometrov na juh. V súčasnosti tesne nad vodopádmi rozdeľuje rieku Niagaru ostrov Goat Island a vodopády sa tak delia na tri časti. Hoci erózia bola v tomto storočí inžinierskymi zásahmi spomalená, vodopády sa budú neustále približovať k Erijskému jazeru. Technici sa snažia tento proces čo najviac spomaliť. 

</doc>
<doc id="44723" title="Vlasta Burian" url="https://sk.wikipedia.org/wiki?curid=44723">
Vlasta Burian

Vlasta Burian, vlastným menom Josef Vlastimil Burian (* 9. apríl 1891, Liberec – † 31. január 1962, Praha), známy ako Kráľ komikov, bol český divadelný herec, spevák, divadelný riaditeľ, športovec, podnikateľ, filmový herec, filmový režisér, spisovateľ a imitátor, ktorý sa vďaka svojej usilovnosti, pracovitosti, odhodlanosti a nebojácnosti vypracoval medzi skutočné hviezdy českého filmu a divadla. Bol jedným z najpopulárnejších hercov za prvej republiky a jeho obľúbenosť trvá dodnes, o čom svedčia víťazstvá v ankete o „Kráľa komikov“.
Život.
Vlasta Burian sa narodil do rodiny libereckého krajčíra a ochotníka Antonína Buriana. V Liberci prežil prvých desať rokov svojho života. V roku 1900 sa jeho rodina presťahovala do Prahy, kde sa neskôr vyučil za obchodníka na obchodnej škole. Ako syn krajčíra sa od detstva stretával s ľuďmi, ktorí mali záujem o divadlo, a mal možnosť počúvať príbehy z tohto prostredia. Sám ako dieťa spieval a mal rád operu. Mladý Vlasta Burian mal takisto veľkú záľubu v športe. Vynikal najmä vo futbale (bol brankárom ligového klubu A. C. Sparta), ale takisto v cyklistike a rád hral tenis. Časom však väčšina športových aktivít ustúpila divadlu. Svoje bavičské nadanie spočiatku uplatňoval prevažne na večierkoch svojich priateľov. Jeho nadanie mu však postupne otvorilo cestu aj k verejnému vystupovaniu.

</doc>
<doc id="44734" title="Tomáš Janovic" url="https://sk.wikipedia.org/wiki?curid=44734">
Tomáš Janovic

Tomáš Janovic (* 22. máj 1937, Bratislava) je slovenský spisovateľ, novinár, textár, básnik, autor rozhlasových, televíznych, divadelných hier a autor literatúry pre deti a mládež.
Životopis.
Narodil sa v rodine úradníka a vzdelanie získaval v Bratislave a Košiciach, napokon však znovu v Bratislave, kde vyštudoval filozofickú fakultu Univerzity Komenského, odbor slovenčina a dejepis. Po ukončení štúdia nastúpil do redakcie satirického časopisu Roháč, kde pracoval v rokoch 1960 – 1991. Od roku 1991 sa venuje profesionálne literatúre...
Tvorba.
Svoje diela začal publikovať v časopise Roháč už v roku 1954; knižný debut mu vyšiel v roku 1959. Venuje sa témam ako generačné problémy, obdobie vojny, rasové prenasledovanie a ďalšie. Taktiež však tematicky vychádza zo spomienok na vlastné detstvo a mladosť, ktoré sa snaží zachytiť. Používa veľmi jednoduchý jazyk, voľný verš a najmä výborný rozprávačský talent a satirické myslenie.

</doc>
<doc id="44832" title="Smerovač" url="https://sk.wikipedia.org/wiki?curid=44832">
Smerovač

Smerovač () je sieťové zariadenie, ktoré sprostredkováva prenos dát medzi dvomi, alebo viacerými počítačovými sieťami v procese nazvanom smerovanie (anglicky "routing"). Smerovač prepája počítačové siete na úrovni vrstvy 3 modelu OSI (sieťová vrstva).
Smerovač je osadený dvomi alebo viacerými sieťovými rozhraniami, ktoré môžu, ale nemusia byť rovnakého typu. Smerovač analyzuje adresu každého datagramu, ktorý dostane na jednom zo svojich sieťových rozhraní od iného sieťového zariadenia a na základe stavu sietí na iných sieťových rozhraniach rozhoduje, ktorému ďalšiemu sieťovému zariadeniu má datagram poslať, aby sa dostal do bodu určenia.
Smerovače navzájom komunikujú a informujú sa o stave siete a smerovaní prostredníctvom zvláštnych komunikačných protokolov, napríklad ICMP.
Rozdiel medzi smerovačom a prepínačom.
Smerovač nie je to isté čo prepínač, ktorý fyzicky spája rôzne sieťové zariadenia bez ohľadu na obsah (bod určenia) prenášaných dát.
Na ilustráciu si môžeme predstaviť, že prepínače sú ulice a smerovač je križovatka so smerovými tabuľami. Každý dom na ulici má svoju adresu. Na križovatke sa poštár podľa smerových tabúľ rozhoduje, ktorým smerom musí ísť, aby sa dostal k adrese, kam má doručiť poštu.
Rozdiel medzi smerovačom a mostom.
Premostenie a smerovanie sú podobné riadenia toku dát, ale pracujú pomocou rôznych metód. Premostenie sa prevádza na 2. (linkovej) vrstve, smerovanie na 3. (sieťovej) vrstve (L3) referenčného modelu ISO/OSI. Most teda smeruje rámce podľa ich hardvérovej MAC adresy, zatiaľčo smerovač (router) sa rozhoduje podľa IP adresy vnútri prenášaného datagramu. Klasický most preto nie je schopný rozlišovať siete. Z rôznych dôvodov sa však do mostov táto schopnosť implementuje, takže most môže ležať na okraji.
Pri projektovaní väčšej siete si musíme vybrať medzi premostením alebo rozdelením na rôzne podsiete prepojené smerovačmi. Pokiaľ je v routovanej sieti počítač fyzicky presunutý z jednej sieťovej oblasti do inej, musí mu byť pridelená iná IP adresa. Pokiaľ je počítač presunutý vnútri premostenej siete, nie je potrebné nič prekonfigurovávať.
Softvérový smerovač.
Proces smerovania môže zastať aj špeciálny softvér v počítači, ktorý je vybavený viacerými sieťovými rozhraniami.

</doc>
<doc id="44859" title="Cievka (elektrotechnika)" url="https://sk.wikipedia.org/wiki?curid=44859">
Cievka (elektrotechnika)

Cievka je pasívny elektrický (elektrotechnický) prvok, ktorý je reálnou reprezentáciou indukčnosti v elektrickom obvode.
Cievka sa v elektrotechnike využíva trojako:
Konštrukcia.
Technicky sa cievka skladá z izolovaného vodiča navinutého na nevodivú nosnú kostru. Vinutie môže byť "jednovrstvové" alebo "viacvrstvové". Navinutý vodič môže byť konštrukčne aj "samonosné" – bez kostry, závity cievky sú navzájom zlepené. Vlastnosti cievky výrazne ovplyvňuje prítomnosť magnetického jadra (jeho permeabilita) (cievka bez jadra sa nazýva aj "vzduchová cievka").
Základnou fyzikálnou veličinou pri cievke je indukčnosť (meraná v jednotkách henry), ktorá závisí od rozmerov cievky, počtu závitov a permeability jadra. Vzhľadom na konečnú vodivosť vodiča, z ktorého je cievka zhotovená, má táto aj odpor, ktorý sa vo výpočtoch nahrádza sériovým rezistorom. V mnohých aplikáciách, kde nepretekajú veľké prúdy, však možno tento odpor cievky zanedbať. Vodič v cievke má mať čo najmenší odpor, aby v cievke nedochádzalo k veľkým tepelným stratám. Najčastejšie používaným materiálom je meď. Závity cievky musia byť navzájom izolované. Izolácia je väčšinou tvorená vrstvou izolačného laku.
Na zväčšenie magnetických vlastností sa do vnútra cievky vkladá jadro z "magneticky mäkkej ocele", tzn. z feromagnetickej látky. Kvôli obmedzeniu vzniku vírivých prúdov v magnetickom jadre cievky sa jadro skladá z niekoľkých vrstiev (transformátorových plechov) oddelených elektrickým izolantom alebo z jemných železných čiastočiek spojených izolačnou hmotou (tzv. feritové jadro).
Vlastnosti.
V realite treba uvažovať aj s ďalšími neideálnymi vlastnosťami cievok. Pri veľmi vysokých pracovných frekvenciách sa môže (v závislosti od jej vlastností) cievka začať javiť pre striedavý prúd ako kondenzátor. Podobne treba zohľadniť aj magnetické nasýtenie jadra cievky a ďalšie vplyvy. Odpor cievky závisí aj od frekvencie napätia. S rastúcou frekvenciou rastie jej odpor lineárne, podľa vzťahu formula_1 (kde f je frekvencia, L je indukčnosť cievky). Na rozdiel od iných elektrických súčiastok je možné cievku (ak nie sú potrebné špičkové vlastnosti) vyrobiť v prípade potreby aj v amatérskych podmienkach.

</doc>
<doc id="44869" title="České národné hokejové mužstvo" url="https://sk.wikipedia.org/wiki?curid=44869">
České národné hokejové mužstvo

České národné hokejové mužstvo patrí medzi popredné reprezentačné hokejové mužstvá v elitnej top divízii majstrovstiev sveta. Medzi jeho najväčšie úspechy patrí zisk zlatej medaily na Zimných olympijských hrách 1998 v Nagane a zisk troch zlatých medailí po sebe na majstrovstvách sveta v rokoch 1999, 2000 a 2001.
Na Zimných olympijských hrách 2010 vo Vancouveri sa umiestnilo na 7. mieste a získalo zlaté medaily na majstrovstvách sveta 2010 v Nemecku. Na MS 2011 získalo bronzovú medailu. Bronz obhájilo na MS 2012. Po roku 2012 Česi nezískali medaily z turnajov IIHF, čo je ich najdlhšia medailové sucho v histórii.

</doc>
<doc id="44880" title="Šášov (hrad)" url="https://sk.wikipedia.org/wiki?curid=44880">
Šášov (hrad)

Šášov (normovaný názov) alebo Šášovský hrad sú rozľahlé zrúcaniny hradu na strmom ľavobrežnom brale nad tokom Hrona v nadmorskej výške , nad dedinou Šášovské Podhradie (dnes mestská časť Žiaru nad Hronom). Názov pochádza z povesti o tom, ako šašo zachránil na poľovačke život zvolenského hradného pána a ten mu nad miestom záchrany daroval hrad.
Dejiny.
Hrad je postavený na mieste, kde sa križuje cesta Pohroním s cestou z Banskej Štiavnice do Kremnice a Turca, s úlohou strážiť pohronské obchodne cesty a vyberať mýto. Kráľovský hrad sa spomína v roku 1253 ako majetok bratov de Vancha (alebo de Bancsa), z nich Štefan bol vtedy ostrihomským arcibiskupom. Spolu s hradom Revište, situovaným 15 kilometrov južnejšie na druhom brehu Hrona, chránil priechod a cestu do banskej oblasti, predovšetkým do Banskej Štiavnice a asi aj preto ho získal v roku 1320 štiavnický komorský gróf. Hrad sa stal strediskom panstva Šášov. Pôvodný názov hradu bol Šúšol, prvýkrát sa spomína ako "castrum de Susol".
V čase gotiky a renesancie často menil majiteľov. Kráľ Žigmund ho daroval v roku 1424 kráľovnej Barbore, v r. 1447 ho mal v rukách Ján Jiskra. Kráľovná Beatrix, manželka kráľa Mateja Korvína, ho v roku 1490 darovala Dóciovcom, ktorí ho vlastnili do vymretia rodu v roku 1647. V roku 1650 získal hradné panstvo kúpou Gašpar Lipai. Za tököliovského povstania v roku 1677 sa povstalci zmocnili hradu a vyplienili ho. Odvtedy bol v správe eráru. Generál Sigbert Heister bol v roku 1704 menovaný najvyšším veliteľom cisárskeho vojska na území dnešného Slovenska. Bojoval proti kuruckým povstalcom a 26. decembra 1704 sa mu podarilo dosiahnuť víťazstvo nad kurucmi v bitke pri Trnave. V roku 1708 dobil aj Šášov, nechal ho podpáliť a odvtedy sa hrad rozpadal a chátral.
Opis.
Najvyššie položený gotický palác, ktorý tvorí základ horného hradu, často prestavovali. Na dlhom úzkom vnútornom dvore boli rozmiestnené obytné budovy a na konci terasy na najvyššom mieste bol palác, zabezpečený neskôr trojhrannou vežou. Horný hrad sa zvažoval smerom od paláca k nádvoriu, ktoré uzatvárala veľká okrúhla bašta, chrániaca vstup do horného hradu. Pred ňou ležiace opevnené nádvorie lemovali obytné budovy na konci s okrúhlou strážnou vežou. Hrad bol dobre opevnený aj v renesancii.
Súčasný stav.
Hradné ruiny sa aj dnes sústreďujú okolo ústredného pretiahnutého vnútorného hradu zakončeného kruhovou baštou. Pred ňou je prístupová cesta do hradu, ktorá tu viedla cez opevnené predhradie s malou baštou. To však v teréne už prakticky nevidieť. V mieste šijového predelu hradu od masívu vrchu sú stopy po stavbách a na hrebeni sú zvyšky malej pevnôstky. Hrad je plný architektonických detailov a rozpadáva sa.
Súčasné aktivity na záchranu hradu Šášov sa začali v roku 2003, kedy vzniklo Združenie na záchranu hradu Šášov pod vedením Rastislava Uhroviča. V roku 2013 bola vybavená nájomná zmluva na pozemok pod hradom a finančná podpora od Ministerstva kultúry SR a začala sa konzervácia hradu.
Prístup.
ŽSR Šášovské Podhradie 2 km, SAD. Zo Šášovského Podhradia vedie na hrad zeleno-značkovaný chodník (asi 15 min.). Parkovať je možné priamo pod hradnou skalou alebo pri potoku. Chodník začína pri domčeku so zriadenou letnou informačnou kanceláriou, kde sa nachádza i pamätná izba s etnografickou výstavou.
Okolie.
Okolité zachovalé hrady - zámky:
Kremnický hrad, Nový zámok (Banská Štiavnica), Nový Zvolenský hrad - zámok, Starý zámok - hrad (Banská Štiavnica)
Okolité zrúcané hrady: hrad Dobrá Niva, hrad Revište, hrad Sitno, Starý hrad (Ligotavá hora - "Glanzenberg", Banská Štiavnica), (Starý) hrad Zvolen, hrad Teplica, hrad Žakýl
Z hradu po zalesnenom hrebeni na ostrý kopec "Suť" () 1 h; z neho strmo nadol do Močiarskej doliny. Značka ďalej pokračuje lesmi Štiavnických vrchov cez Henclovú a Demjan () do Hronskej Breznice. Zo Šášovského Podhradia smerom na Jaseňový vrch () a ďalej cez sedlo na hrad Žakýl.
Zaujímavosti.
Šášovské Podhradie, od roku 1971 miestna časť Žiaru nad Hronom, leží 2 km na JV od centra mesta. Pôvodne samostatná obec na severných svahoch Štiavnických vrchov. Vznikla v 13. storočí pod Šášovským hradom, prvýkrát sa spomína v roku 1388 ako majetok hradu, a jej dejiny súvisia aj naďalej s dejinami hradu, ku ktorému patrila. Prvý slovenský názov Podhragy je z roku 1517.

</doc>
<doc id="44887" title="Slovenské národné hokejové mužstvo" url="https://sk.wikipedia.org/wiki?curid=44887">
Slovenské národné hokejové mužstvo

Slovenské národné hokejové mužstvo patrí medzi reprezentačné hokejové mužstvá v elitnej top divízii majstrovstiev sveta. Vzniklo v roku 1993 po rozpade Česko-Slovenska z bývalej Česko-slovenskej hokejovej reprezentácie. Direktoriát IIHF určil ako nasledovníka česko-slovenskej reprezentácie v A kategórii majstrovstiev sveta český tím, preto bola slovenská reprezentácia zaradená do skupiny C1 majstrovstiev sveta. V nasledujúcich rokoch si slovenský tím postupne vybojoval postup do elitnej A kategórie, kde od roku 1996 nepretržite pôsobí. Od roku 2017 je hlavným trénerom Kanaďan Craig Ramsay. K najväčším úspechom reprezentácie patrí zisk zlatej medaily z Majstrovstiev sveta 2002 vo švédskom Göteborgu a štvrté miesto na Zimných olympijských hrách 2010 v Kanadskom Vancouveri.
Zápasová bilancia.
Odohrané zápasy v Slovenskom štáte počas 2. svetovej vojny.
Do štatistiky nie je započítaný neoficiálny zápas ale sú započítané zápasy SR B-tímu alebo Olympijského tímu do 23 rokov.
Sezóna 2019/2020 nebola dokončená kvôli (COVID-19). 
Odohrané zápasy SR B-tím alebo Olympijský tím do 23 rokov.
Odohraný neoficiálny zápas v Slovenskom štáte počas 2. svetovej vojny.
Tím.
Aktuálna súpiska.
Súpiska pre Majstrovstvá sveta v ľadovom hokeji 2021.
Hlavný tréner: Craig Ramsay
Realizačný tím.
"Aktualizované k 21. mája 2021"
Reprezentační rekordéri.
Podľa počtu štartov.
Aktualizované k 3. júna 2021 počas MS 2021 v Rige po zápase s USA.
Prehľad hokejistov Slovenska (od roku 1940) podľa počtu odohratých reprezentačných zápasov s dvojkrížom na hrudi.
Celkovo sa v slovenskom drese predstavilo doteraz v 677 oficiálnych zápasoch 472 hokejistov, z ktorých 32 odohralo sto a viac zápasov.
Pozn: Hrubým písmom sú označení tí hráči, ktorí už ukončili reprezentačnú kariéru.
Podľa počtu gólov.
Aktualizované k 3. júna 2021 počas MS 2021 v Rige po zápase s USA.
Prehľad hokejistov Slovenska (od roku 1940) podľa počtu odohratých reprezentačných zápasov.
Celkovo sa v drese s dvojkrížom predstavilo doteraz 472 hokejistov, z ktorých sa do streleckých listín zapísalo 258 hráčov. Viac ako 10 gólov v národnom drese strelilo 61 hokejistov, len 26 reprezentantov sa tešilo viac ako 20-krát zo streleného gólu.
Pozn: Hrubým písmom sú označení tí hráči, ktorí už ukončili reprezentačnú kariéru.
Štadióny.
"Aktualizované k 2. mája 2021"
Domovským stánkom Slovenskej hokejovej reprezentácie je Zimný štadión Ondreja Nepelu v Bratislave. Reprezentačné zápasy boli odohrané aj na iných štadiónoch ako sú Steel Aréna v Košiciach, Zimný štadión Pavla Demitru v Trenčíne, Zimný štadión mesta Poprad v Poprade a ďalších.
V štatistikách sú započítané aj zápasy z 2. svetovej vojny za Slovenského štátu.
Slovensko proti ostatným krajinám (SLOVENSKO verzus SVET).
"Stav k 3. júna 2021"
V priloženej tabuľke uvádzame bilanciu reprezentačného družstva Slovenska so všetkými súpermi, s ktorými sa stretlo v rokoch 1940 - 1943 a od 1. januára 1993 až po súčasnosť.
Prvé číslo znamená celkový počet vzájomných zápasov, druhé počet slovenských víťazstiev (v riadnom hracom čase, predĺžení, resp. sam. nájazdoch), nasledujú remízy, prehry (v riadnom hracom čase, predĺžení, resp. sam. nájazdoch) a napokon celkové skóre.

</doc>
<doc id="44900" title="Danica Jurčová" url="https://sk.wikipedia.org/wiki?curid=44900">
Danica Jurčová

Danica Jurčová (* 5. august 1976, Bratislava) je slovenská herečka.
V roku 1998 absolvovala štúdium herectva na VŠMU v Bratislave. V SND hosťovala v hrách "Ako sa vám páči, Višňový sad, Veselé windsorské paničky, Lorenzaccio". V Divadle Astorka Korzo ’90 hrala v "Meštiakoch", na Novej scéne v hrach "8 žien" a "Všetko sa posralo". Hrala v televíznych inscenáciach "Blúznenie srdca a rozumu", "Návraty z neskutočna", "V zajatí lásky" (1997), "Najvyšší trest", "Rozum nadovšetko", "Vyvraždění rodiny Greenů" (2002) a v seriáloch "Horská služba" a "O ztracené lásce" (2002). V súčasnosti pôsobí najmä v Česku.

</doc>
<doc id="44958" title="Šúrsky kanál" url="https://sk.wikipedia.org/wiki?curid=44958">
Šúrsky kanál

Šúrsky kanál (-normovaný názov ; staršie názvy: Hlavný kanál, Obtočný kanál, Moravod, Šúr, kanál Šúr, Nový Sajloch, Kanál , neoficiálne: Židovský kanál ) je umelý odvodňovací kanál na juhozápadnom Slovensku tečúci po západnom a južnom obvode Národnej prírodnej rezervácie Šúr. Niektoré zdroje ho nesprávne považujú za súčasť vodného toku Blatina v najširšom zmysle.
Šúrsky kanál bol vybudovaný v rokoch 1941 až 1943 židovskými väzňami v rámci nútených prác a výrazné úpravy boli vykonané v rokoch 1956 - 1957. 
Do Šúrskeho kanála je umelo zaústený vodný tok Blatina a tiež do neho ústia ďalšie vodné toky stekajúce zo svahov Malých Karpát. Začína sa južne od Pezinka (tam, kde sa končí Viničniansky kanál), potom tečie paralelne so železnicou spájajúcou Bratislavu s Pezinkom a následne sa stáča na juhovýchod a tečie približne po severovýchodných hraniciach mesta Bratislava. Vlastný kanál sa potom končí medzi Ivankou pri Dunaji a Zálesím, ale za vlastným kanálom (za stavidlami) tok ešte kúsok (asi 1,5 km) tečie v neregulovanej podobe, aby napokon vyústil do Malého Dunaja; táto krátka koncová časť sa oficiálne tiež volá Šúrsky kanál a pred vybudovaním vlastného kanálu bola súčasťou hlavného toku Malého Dunaja (hlavný tok Malého Dunaja sa dnes nachádza trochu južnejšie).

</doc>
<doc id="44999" title="Marco Hietala" url="https://sk.wikipedia.org/wiki?curid=44999">
Marco Hietala

Marco Hietala (* 14. január 1966, Fínsko) je bývalý basgitarista a čiastočne spevák vo fínskej symfonicko-metalovej skupine Nightwish. Odchod z kapely a verejného života ohlásil v januári 2021 na sociálnych sieťach. 
Ku skupine sa pridal na ich turné k albumu "Century Child" v roku 2002 po odchode basáka Samiho Vänskä. Hietala je tiež spevák, basák a autor textov fínskej skupiny Tarot a taktiež bol súčasťou kapely Sinergy. Odkedy sa Marco stal súčasťou Nightwish, niekoľko songov bolo napísaných tak, aby obsahovali duety s hlavnou speváčkou Tarja Turunen. Textár a líder a klávesák skupiny Nightwish vzal Marcov chrapľavý hlas ako výhodu a dodal kapele nový rozmer.
Počas koncertov Nightwish si Turunen dávala v polovici setu prestávku. Predtým ako sa Marco pridal k skupine, kapela zvykla počas Tarjinej prestávky hrať inštrumentálne piesne. Odkedy bol v Nightwish Marco, hrali počas Tarjinej prestávky prevzaté piesne s Hietalom ako hlavným spevákom. Kapela hrala Ozzyho „Crazy Train“, „W.A.S.P Wildchild“, „Symphony of Destruction“ od kapely Megadeth a na turné k albumu "Once" hrali „High Hopes“ od skupiny Pink Floyd.

</doc>
<doc id="45278" title="Leo Fall" url="https://sk.wikipedia.org/wiki?curid=45278">
Leo Fall

Leo Fall (* 2. február 1873, Olomouc – † 16. september 1925, Viedeň) bol rakúsky operetný skladateľ. Meno "„Leo“" je skratkou z "Leopold".
Životopis.
Narodil sa v rodine kapelníka c.k. pešieho pluku č. 9 v Olomouci. Po skončení miestneho gymnázia navštevoval konzervatórium vo Viedni. Keď doštudoval, zamestnal sa vo vojenskej kapele ktorú viedol Franz Lehár st. – otec neskoršieho operetného skladateľa Franza Lehára. Keď jeho otec založil vlastnú kapelu v Berlíne, musel Leo Fall aj so svojimi bratmi ísť za ním, aby mu pomáhal. V roku 1894 sa zamestnal ako dirigent v Central-Theater a v roku 1896 sa stal hlavným dirigentom v Centralhallen-Theater v Hamburgu. Začal aj komponovať šansóny. Po návrate do Berlína uviedol v roku 1901 spolu s Victorom Hollaendrom svoju revue "Eine feine Nummer". Viac však túžil po úspechu na opernom poli. Jeho prvá opera "Frau Denise" (1902) uvedená v Hamburgu mala len mierny úspech, rovnako aj opera "Irrlicht" (1904) uvedená v Mannheime. Ich úspech bol však postačujúci na to, aby si ho všimli v hudobnej brandži. Ponúkli mu operetné libreto a v roku 1905 sa konala v Theater an der Wien premiéra jeho prvej operety "Der Rebell". Libreto však bolo také chaotické a nevkusné, že obecenstvo hru vypískalo. Libretista Victor León však spoznal Fallov hudobný talent a ponúkol mu nové libreto. Novú operetu "Der fidele Bauer" však divadlo neprijalo, kvôli „nevhodnej“ (sedliackej) tematike. Victor León však bol taký presvedčený o úspechu diela, že zorganizoval operetný festival v Hoftheater v Mannheime a operetu na ňom uviedol. Opereta zaznamenala veľký úspech a čoskoro sa hrala vo väčšine nemeckých divadiel. Najväčší úspech dosiahol autor operetou "Die Dollarprinzessin" (1907), a usadil sa vo Viedni. Neskôr sa opäť vrátil do Berlína, kde dosiahol slušný úspech najmä svojou operetou "Madame Pompadour" (1922).
V roku 1925 Leo Fall ťažko ochorel a zomrel na vrchole svojej kariéry.

</doc>
<doc id="45453" title="Grasalkovičov palác" url="https://sk.wikipedia.org/wiki?curid=45453">
Grasalkovičov palác

Grasalkovičov palác alebo Prezidentský palác je osovo symetrická rokoková budova na Hodžovom námestí 2978/1 v Bratislave. Od roku 1996 v nej sídli prezident Slovenskej republiky.
Dejiny.
Palác postavil v roku 1760 gróf Anton Grasalkovič (Grassalkovich), advokát, neskôr predseda Uhorskej kráľovskej komory. Autorom projektu bol Andrej Mayerhofer, niektoré zdroje za autora považujú F. A Hillebrandta. Palác stál pôvodne na voľnom priestranstve pred vtedy ešte opevneným mestom. V paláci koncertoval aj hudobný skladateľ Joseph Haydn. Na túto skutočnosť upozorňovala pamätná tabuľa od Jozefa Kostku, ktorá bola osadená na západnej stene paláca v roku 1959. Tabuľa je zapísaná v ústrednom zozname pamiatkového fondu pod číslom 32/3 a v súčasnosti sa nachádza v depozite Múzea mesta Bratislava.
V prvej polovici štyridsiatych rokov 20. storočia bol palác upravený podľa návrhu Emila Belluša na sídlo prezidenta Slovenskej republiky v rokoch 1939 – 1945, od 50. rokov ho využívali deti a mládež Bratislavy (pionieri) na svoju záujmovú činnosť pod názvom "Ústredný dom pionierov a mládeže Klementa Gottwalda". V dnešnej dobe je Grasalkovičov palác známy najmä pod názvom Prezidentský palác, keďže sa po rekonštrukcii v roku 1996 stal sídlom prezidenta Slovenskej republiky. Rekonštrukcia trvala viac než tri roky a stála takmer 280 miliónov korún (9,29 mil €). Prezident Michal Kováč prevzal symbolický kľúč od paláca 30. septembra 1996.
V paláci sa nachádza aj pôvodne samostatne stojaca kaplnka svätej Barbory.
Prezidentská záhrada.
Súčasťou paláca je rozsiahla záhrada upravená vo francúzskom štýle, ktorá nadväzuje na rozsiahlu záhradu bývalého letného arcibiskupského paláca. Koncom 90. rokov 20. storočia prebehla rozsiahla rekonštrukcia záhrady, ktorá do veľkej miery prinavrátila pôvodný výzor parku. V roku 1978 tu bola osadená fontána "Radosť zo života" autorov Tibora Bártfaya, Karola Lacka, Imricha Ehrenbergera a Pavla Mikšíka. Začiatkom 90-tych rokov 20. storočia v záhrade bola umiestnená jazdecká socha Márie Terézie, ktorá bola pôvodne súčasťou výzdoby Veľprepoštského paláca v Nitre. Nachádzal sa tu aj pomník Johanna Nepomuka Hummela, významného skladateľa a bratislavského rodáka, ktorý bol v roku 2002 po rekonštrukcii umiestnený na svoje pôvodné miesto pred veľvyslanectvo Nemecka na Hviezdoslavove námestie.
Deň otvorených dverí.
Deň otvorených dverí v paláci sa koná každoročne na výročie inaugurácie 15. júna. V roku 2016 sa ho zúčastnilo okolo 6000 ľudí.
Incident.
28. júna 2016 do paláca v noci prenikol muž, dvadsať minút v ňom pobudol a vyšiel von. Do paláca sa dostal po prekročení skleneného múru a prejdení nezabezpečeným zamestnaneckým vchodom. Alarm, ktorý zapol bol vyhodnotený ako falošný. Prezident Kiska sa v paláci nenachádzal, nocuje na inom mieste. Po incidente odstúpil riaditeľ Úradu na ochranu ústavných činiteľov Radovan Horváth.
Prezidentská kancelária bez odpadu.
Za prezidentovania prezidentky Čaputovej nastali v paláci zmeny podľa tzv. idey "Zero waste," teda produkovania čo najmenšieho množstva odpadu. Na dosiahnutí tohto cieľa pracuje Inštitút cirkulárnej ekonomiky, ktorý prišiel s dátami, že za dva dni sa v Prezidentskom paláci vyprodukuje až 147 kg odpadu. Navrhol teda riešenia, vďaka ktorým by vo výsledku mohol palác produkovať len 15% z pôvodného objemu odpadu. Z kancelárií boli odstránené jednorazové plastové poháre, fľaše a výdajníky vody, na toaletách vymenili papierové obrúsky za uteráky, ktoré sa pravidelne perú. V záhrade paláca zrejme pribudne kompostér a zamestnanci už absolvovali niekoľko školení. Poradca prezidentky republiky pre životné prostredie Juraj Rizman uviedol: „"Máme tu zelené plochy, uvažujeme, že by sme tu vyhlásili bezpesticídovú zónu. Premýšľali sme, ako by sme mohli obmedziť spotrebu elektrickej energie."“
Nápad svitol po návšteve veľvyslanca Holandska na Slovensku Henka van der Kwasta u prezidentky. Holandská ambasáda je tiež spravovaná v štýle "Zero waste."

</doc>
<doc id="45457" title="Národ" url="https://sk.wikipedia.org/wiki?curid=45457">
Národ

Národ je historicky vzniknuté spoločenstvo ľudí vytvorené pôsobením rôznych faktorov, ako sú spoločné územie, kultúra, jazyk, hospodárska história, psychika, náboženstvo a podobne, a ktoré má spravidla vôľu tieto spoločné faktory brániť či rozvíjať.
Pojem „národ“ sa v detailoch väčšinou inak chápe v etnografii, v politológii a inak v historických vedách. 
Pôvodné národy spravidla vznikli z kmeňov alebo podľa inej koncepcie z národností. Národy však vznikli aj inak - na americkom kontinente v novoveku prirodzene ako suma prisťahovalcov na území daných štátov (napr. USA, pozri aj politický národ). Hranice medzi národmi a národnosťami sú spravidla veľmi vágne, ale uvádza sa, že v súčasnosti na svete existuje asi 300 národov a 1500 národností. 
V stredoveku sa príslušnosť k „národu“ spravidla určovala podľa miesta (krajiny) narodenia. V novoveku a moderných dejinách sa spravidla určuje podľa jazyka. V stredovekom a čiastočne novovekom Uhorsku pojem „natio Hungarica“ označoval všetkých šľachticov Uhorska bez ohľadu na etnickú príslušnosť.
Mnohé moderné štáty sú už stále menej založené na národnom princípe, ale naopak na občianskom princípe. Rozpor medzi národným a občianskym princípom však existoval už v starovekom Ríme, kde sa rozlišovali pojmy "natio" (národ v zmysle národných kmeňov) a "populus" (národ v zmysle ľud).

</doc>
<doc id="45481" title="Fačkov" url="https://sk.wikipedia.org/wiki?curid=45481">
Fačkov

Fačkov je obec na Slovensku v okrese Žilina.
Poloha.
Nachádza sa na južnom okraji Rajeckej kotliny, na pomedzí Strážovských vrchov a Malej Fatry, pod dominantou regiónu - vrchom Kľak. Cez Fačkov preteká Suchý potok, ktorý v obci ústi do Rajčanky.
Obcou prechádza cesta I/64, spájajúca Žilinu s Prievidzou cez Fačkovské sedlo. Najbližšími mestami sú Rajec () a Rajecké Teplice (), Žilina je vzdialená a Prievidza .
Dejiny.
Prvá písomná zmienka je z roku 1351, spomína sa ako "Luchka" - „osada na lúčke v lese“. Názov obce je odvodený od mena prvého dedičného richtára, ktorý sa volal Fachkó. Obec patrila považskému panstvu, malú časť chotára vlastnili zemani.V obci sa nachádza barokový Kostol svätého Mikuláša postavený v roku 1761, ktorý už prešiel viacerými rekonštrukciami. 
Názov obce sa stáročiami menil: v roku 1471 sa uvádza ako Fachkwa Lhota, v roku 1508 ako Faczkow a v roku 1773 ako Fačkov. Pokým v roku 1598 v obci stálo 35 domov, v roku 1784 to bolo už 126 domov, v ktorých žilo 158 rodín a 1045 obyvateľov. Pri sčítaní ľudu v roku 1828 mal Fačkov 123 domov a 1374 obyvateľov, čím sa radil medzi väčšie sídla. Obyvatelia sa v hornatom kraji zaoberali chovom dobytka a pálením liehu, po vzniku Prvej republiky sa rozšírilo poľnohospodárstvo a lesné hospodárstvo. Počas povstania tu pôsobil Revolučný národný výbor a intenzívnu činnosť v širokom okolí vyvíjali partizáni. 
Turizmus.
Horské prostredie v okolí obce poskytuje široké možnosti na zimnú aj letnú turistiku. Okrem peších turistov sú v oblasti vhodné podmienky na cykloturistiku, v neďalekom Fačkovskom sedle aj na bežecké a zjazdové lyžovanie. 

</doc>
<doc id="45524" title="Štefanovce (okres Vranov nad Topľou)" url="https://sk.wikipedia.org/wiki?curid=45524">
Štefanovce (okres Vranov nad Topľou)

Štefanovce sú obec na Slovensku v okrese Vranov nad Topľou.
Polohopis.
Štefanovce ležia na južnom okraji Nízkych Beskýd v doline pravostranné ho prítoku Ondavky. Nadmorská výška v strede obce je a v chotári 170 Mierne členitý povrch chotára tvoria horniny bradlového pásma a centrálnokarpatský flyš. Svahy a zarovnané chrbty sú pokryté svahovými hlinami.
Dejiny.
Obec je doložená v roku 1479 vo forme Sthefanocz, neskôr ako Stefanowcze 1773; Stefanovce, po maďarsky Stefanóc, Istvántelke. Patrila panstvu Humenné, v roku 1557 mala 4 porty. Koncom 16. storočia ju dosídlili na zákupnom práve. V roku 1715 mala z 18 domácností 6 obývaných, v roku 1787 mala obec 38 domov a 273 obyvateľov, v roku 1828 mala 36 domov a 250 obyvateľov. V 18. storočí boli zemepánmi Sirmaiovci i Barkóciovci, ktorí si tunajšie majetky udržali do 20. storočia. V predvojnovom období sa obyvatelia zaoberali poľnohospodárstvom. V rokoch 1944-1945 sa zúčastnili v partizánskych bojoch. Boli zamestnaní v Strážskom, Humennom, Hencovciach a Košiciach. Časť pracovala ako súkromne hospodáriaci roľníci.
Obyvateľstvo.
Počet obyvateľov k 31.12.2009 bol 107, z toho 50 mužov a 57 žien.

</doc>
<doc id="45553" title="Financie (finančné vzťahy)" url="https://sk.wikipedia.org/wiki?curid=45553">
Financie (finančné vzťahy)

Financie sú:
Zjednodušene možno povedať, že financie sú správa (manažment) - nie len podnikových - peňažných prostriedkov resp. príslušná náuka či teória.
Finančné vzťahy.
Finančné vzťahy sa niekedy označujú aj pojmom peňažné transakcie. Finančné vzťahy súvisia so vznikom tovarovo-peňažných vzťahov a predstavujú peňažný styk medzi ekonomickými subjektmi v trhovej ekonomike. Činnosť realizácie finančných vzťahov sa považuje za financovanie.
Oblasti financií.
Financie je možné rozdeliť na viaceré oblasti:
Finančné odbory.
Tieto finančné odbory obsahujú teoretický základ a nástroje, ktoré majú za úlohu uľahčiť finančné rozhodnutia. 
ekonómie, ktorá sa sústreďuje na vplyv reálnych ekonomických faktorov na finančné premenné ako napríklad úrokové sadzby, cenová hladina… Zaoberá sa hlavne určovaním hodnoty finančných (akcie, obligácie, opcie…) alebo reálnych (spoločnosti, nehnuteľnosti) aktív, fungovaním kapitálových trhov, finančnými inštitúciami a reguláciou (trhu, inštitúcií…).

</doc>
<doc id="45556" title="Merací prístroj" url="https://sk.wikipedia.org/wiki?curid=45556">
Merací prístroj

Merací prístroj je zariadenie určené na meranie hodnoty nejakej fyzikálnej veličiny. Čiže, merací prístroj je zariadenie, resp. meradlo, ktoré slúži na prevod meranej fyzikálnej veličiny na merateľný údaj. 
Napríklad na meranie dĺžky sa používa mikrometer, uhla - uhlomer, hmotnosti - váhy.
Technický opis.
Merací prístroj môže pozostávať z viacerých častí:
Klasifikácia meracích prístrojov.
Meracie prístroje klasifikujeme podľa rôznych kritérií:
Externé odkazy.
Meracie prostriedky (zdroj, z ktorého pôvodne čerpal tento článok)Meracie prístroje pre priemysel (zdroj, z ktorého pôvodne čerpal tento článok)Vlastnosti meradiel a meracích prístrojov

</doc>
<doc id="45584" title="Fátima" url="https://sk.wikipedia.org/wiki?curid=45584">
Fátima

Fátima je mesto v Portugalsku. V jej severnej časti leží rovnomenné mesto (cidade), ktoré má okolo 7 500 obyvateľov. Je to jedno z najznámejších katolíckych pútnických miest na svete. Leží v dištrikte Santarém v strednom Portugalsku, 187 km južne od mesta Porto a 123 km severne od Lisabonu. 
Mesto Fátima priťahuje veriacich z celého sveta. Stala sa známym pútnickým miestom potom, ako sa tu v roku 1917 zjavila trom malým deťom - pastierikom nadprirodzená bytosť, ktorá sa neskôr predstavila ako "Pani Posvätného ruženca". K prvému zjaveniu došlo počas prvej svetovej vojny 13. mája 1917, keď súrodenci Francisco a Jacinta Marto spolu s Lúciou dos Santos pásli dobytok v Cova da Iria, kde ich rodičia vlastnili pastviny. Cova da Iria vytvára prirodzený amfiteáter s priemerom približne 500 m. Podľa svedectiev detí stála postava nad dubom zaliata slnečnou žiarou. Predpovedala koniec vojny a pomoc všetkým, ktorí sa k nej obrátia v modlitbách. Zjavenia pokračovali až do októbra, vždy trinásteho v mesiaci, v tú istú hodinu. Katolícka cirkev uznala pravosť zjavení vo Fátime v roku 1930. Jedným z veľkých uctievateľov Fatimskej Panny Márie bol aj sv. Ján Pavol II., pápež. 
Fátimu navštevuje denne množstvo pútnikov. Pútnici sa zhromažďujú v Cova da Iria, na veľkom priestranstve na ktorom je vybudovaná malá kaplnka na mieste zjavenia. Okolo priestranstva je veľké množstvo obchodíkov ponúkajúcich na predaj náboženské predmety. Na vzdialenejšej časti priestranstva je vybudovaná gigantická bazilika v neoklasicistickom štýle s centrálnou vežou vysokou 65 metrov, ktorá sa začala stavať v roku 1928. V bazilike sú hrobky Francisca a Jacinty, dvoch z troch detí, ktorým sa zjavila Panna Mária. Obaja zomreli čoskoro po zjaveniach, Francisco v roku 1919 a Jacinta v roku 1920. V roku 2000 boli vyhlásení za blahoslavených pápežom Jánom Pavlom II. Tretia z nich, Lúcia dos Santos, zomrela v roku 2005.

</doc>
<doc id="45613" title="Mŕtve more" url="https://sk.wikipedia.org/wiki?curid=45613">
Mŕtve more

Mŕtve more je slané bezodtokové jazero, ktoré leží na hraniciach Jordánska a Izraela.
Prírodné pomery.
Jeho rozloha je a je vôbec najnižšie položenou vodnou plochou na zemskom povrchu. Povrch jazera leží 392 metrov pod hladinou mora a jeho dno ďalších 398 metrov pod hladinou svetového oceánu. Nie je však len najnižšie položeným jazerom na Zemi, ale je aj najslanšie. Obyčajná morská voda obsahuje asi 35 promile soli (teda 3,5%), no Mŕtve more jej obsahuje takmer 10 x toľko. Mŕtve more vzniklo v časti Veľkej priekopovej prepadliny El Ghor a tvorí obrovskú nádrž, v ktorej prúdi voda. Je zásobované najmä riekou Jordán, ktorá mu dodáva asi 80% vody ale aj niekoľkými sladkovodnými prameňmi. Teplota vody je však tak vysoká, že takmer všetka voda, ktorá doň vteká z Jordánu (4-6,5 miliardy litrov denne), sa vyparí, čím sa more ďalej presáľa. Vody s vysokým obsahom solí a minerálov sa vlievajú do Mŕtveho mora z horských minerálnych prameňov. Následkom suchého púštneho ovzdušia je neustále odparovanie vody a koncentrácia solí a minerálov sa tak zvyšuje. Voda je sýtobelasá, veľmi pokojná a až taká nasýtená soľou, že sa v nej nedá plávať ani ponoriť. Ak sa chcete namočiť, musíte sa pomaličky zosúvať dozadu, kým neležíte celkom rovno. Na niektorých miestach na pobreží vytvorila morská voda nánosy bahna, ktoré má blahodarné účinky na ľudský organizmus. Čierne morské bahno je veľmi zvláštny produkt Mŕtveho mora. Obrovské množstvo jódu a brómu v bahne, vode a vzduchu pôsobí priaznivo na celý nervový systém. Síra a horčík pomáhajú liečiť kožné choroby a draslík pôsobí priaznivo na artritídu a reumu.
Geológia.
Tvorí ho pull-apart panva, ktorá vznikla pred asi 3 miliónmi rokov v dôsledku smerného posunu pozdĺž tzv. 
zlomu Mŕtveho mora.
Vysychanie.
Mŕtve more pomerne rýchlo vysychá. V roku 1965 bola hladina mŕtveho mora 395 metrov pod hladinou mora. Teraz je hladina už 413 metrov, a v strede sa objavil suchý pás pevniny, ktorý delí more na dve časti. Jedným nápravným opatrením, ktoré je v súčasnosti predmetom diskusií, je výstavba 190 kilometrového kanála, ktorým by sa privádzala voda z Červeného mora. Voda by sa musela vytlačiť do výšky 120 metrov a potom by stekala do hĺbky 530 metrov až do Mŕtveho mora.
Zaujímavosti.
Podľa Biblie tu ležia zrúcaniny Sodomy a Gomory. Podľa nej tieto dve mestá spálil Boh, aby potrestal ich hriešnych obyvateľov. Iba Lót s rodinou smel opustiť mesto, no Lótova žena neposlúchla božie príkazy, obzrela sa dozadu a premenila sa na soľný stĺp.

</doc>
<doc id="45711" title="Epitel" url="https://sk.wikipedia.org/wiki?curid=45711">
Epitel

Epitel (z gr. "epi" - na, nad a "thelys" - mäkký; iné názvy: epitelové tkanivo, výstelka, výstelkové tkanivo, krycie tkanivo) je jeden zo základných typov tkaniva. Vystiela vonkajší a vnútorný povrch tela, telové a orgánové dutiny. Jeho bunky ležia tesne vedľa seba, medzi nimi je len veľmi málo medzibunkovej hmoty. 
Bunky epitelov majú polárnu orientáciu. Rozlišujeme ich "apikálny (distálny)" – voľný koniec a "bazálny (proximálny)" – v tele viazaný koniec. Väčšinou nasadajú na tenkú "bazálnu membránu", ktorá epitel oddeľuje od ďalších tkanív orgánu. Ich voľný povrch býva často výrazne morfologicky i funkčne špecializovaný.
Vo vývine sa epitely objavujú ako prvé tkanivá. Vznikajú zo všetkých zárodočných vrstiev – endodermu, mezodermu a ektodermu. Väčšina epitelov vzniká z endodermu a ektodermu. Mezoderm má u bezstavovcov menší podiel na vývine epitelov. Ektodermálneho pôvodu sú krycie epitely, výstelka ústnej dutiny a konečníka u stavovcov (Vertebrata) a zmyslové epitely. Endodermálneho pôvodu je tráviaca sústava a všetky žľazy (u stavovcov), ktoré k nej patria, ako aj výstelka dýchacích ciest. Mezodermálny pôvod majú gonády, obličky a výstelky obehovej a lymfatickej sústavy. 
Vo všeobecnosti platí, že epitely pokrývajú povrch tela a vystielajú všetky jeho dutiny, takže je to jediné tkanivo, ktoré prichádza do styku s okolitým prostredím. Všetko, čo vstupuje do tela, musí prejsť cez epitel a rovnako všetko, čo z tela vychádza, prechádza cez toto tkanivo. Epitel má tak okrem ochrannej aj regulačnú funkciu. Z rovnakého dôvodu sú epitelové bunky veľmi pevne vzájomne spojené tzv. "tmelovou lištou" (viditeľnou pod mikroskopom po špeciálnom farbení), ktorá zabraňuje prenikaniu látok z vonkajšieho prostredia do medzibunkového priestoru.
Rozdelenie epitelov.
Epitely môžeme rozdeliť podľa viacerých kritérií. Najvhodnejšie je delenie podľa funkcie. Pritom treba mať na pamäti, že ten istý epitel môže mať viac funkcií. Napr. epitel tenkého čreva má funkciu kryciu aj resorbčnú, epitel žalúdka má okrem krycej aj sekrečnú funkciu a pod. 
Podľa tvaru a počtu vrstiev buniek.
Bunky tohoto typu epitelu sú usporiadané do vzájomne rôzne priestorovo usporiadaných trámcov. Príkladom je usporiadanie buniek v lalôčikoch pečene.
Bunky tohoto typu epitelu sú vzájomne usporiadané do siete a spojené len svojimi výbežkami. Príkladom takéhoto usporiadania sú bunky týmusu.

</doc>
<doc id="45713" title="Barónka Lili" url="https://sk.wikipedia.org/wiki?curid=45713">
Barónka Lili

Barónka Lili (Lili bárónő) je opereta, ktorú zložil Jenő Huszka. Premiéra sa konala 7. marca 1919 vo Városi színház v Budapešti. Libreto napísal Ferenc Martos, ktorý v tom čase žil vo Švajčiarsku a s Huszkom sa stýkal len písomne. Opereta patrí k najväčším úspechom autora, aj keď jej cesta ku sláve počas búrlivých povojnových politických udalostí v Maďarsku nebola práve jednoduchá.
Opereta bola sfilmovaná v roku 1943 pod názvom Zenélő Malom (režisér: István Lázár). Dej operety výrazne prepracovali pre tento film Albert Harasztos a Emil M. Szuchy.
Obsah.
I. dejstvo.
Barón Malomszegi kúpi majetok skrachovanej rodiny grófa Illésházyho. Gróf sa práve balí keď prichádzajú noví majitelia a Illésházyho považujú za komorníka. Keďže sa Illésházymu páči mladá slečna Lili (dcéra nového majiteľa), rozhodne sa hrať komorníka.
II. dejstvo.
Illésházy si získa taký rešpekt u nových majiteľov, že sa stane v podstate riaditeľom celého majetku a považujú ho skôr za partnera, ako za zamestnanca. Keď však príde Illésházyho stará láska Klarisa, rozhodne sa z pomsty Illésházyho prezradiť a naznačiť, že jeho zámerom bolo Lili zviesť. Illésházy odchádza a Lili sa zasnúbi s Frédim, ktorý mal o ňu už dlhší čas záujem.
III. dejstvo.
Konajú sa konské dostihy. Favoritom je Tündér z Lilinej stajne. Jeho jazdec, barón Stanci však preteky zmešká. V poslednej chvíli ho zastúpi Illésházy a vyhrá súťaž. Po pretekoch sa mu podarí presvedčiť Lili o svojich vážnych úmysloch a dajú sa opäť dokopy. Odmietnutý Fredi odchádza s Klarisou.

</doc>
<doc id="45714" title="Hydrazín" url="https://sk.wikipedia.org/wiki?curid=45714">
Hydrazín

Hydrazín (iným názvom DIAMID), N2H4 (NH2-NH2) je bezfarebná olejovitá kvapalina s amoniakovým zápachom, rozpustná v liehu (CH3-CH2-OH) a vode. Je vysoko toxický a má silné karcinogénne účinky. Hydrazín je na vzduchu (alebo za určitých okolností) samozápalný, pretože má silné redukčné účinky (prudko viaže kyslík). V organickej chémii sa systémovo pomenúva diazán. Je to nestála slabá dvojsytná zásada s teplotou topenia 1,4 °C, teplotou varu 113,5 °C. Pripravuje sa oxidáciou amoniaku (NH₃) chlórnanom sodným (NaClO). Soli hydrazínu sa používajú v chemickom priemysle pri výrobe farbív a liečiv. Používa sa ako zložka raketového paliva. Samotný hydrazín je veľmi ekologické palivo, pretože horením vzniká dusík a voda.
V roku 1875 Emil Fischer objavil fenylhydrazín a ostatné substituované hydrazíny. Theodor Curtius vyrobil v roku 1887 hydrazín. V roku 1907 Friedrich Raschig vytvoril jednoduchú a efektívnu syntézu hydrazínu pomocou oxidačného spojenia s amoniakom.

</doc>
<doc id="45727" title="Inzulín" url="https://sk.wikipedia.org/wiki?curid=45727">
Inzulín

Inzulín je peptidový hormón produkovaný Langerhansovými ostrovčekmi podžalúdkovej žľazy (pankreasu). Umožňuje, aby sa glukóza získaná z potravy dostala do vnútra bunky a tam bola premenená na energiu. 
&lt;br&gt;Názov pochádza z latinského slova "insula" znamenajúceho „ostrov“.
Účinky.
V pečeni zvyšuje vychytávanie glukózy z krvi a podporuje tvorbu zásobného glykogénu; blokuje ketogenézu (= vznik ketoacidózy, t. j. vnútorného rozvratu metabolizmu). V svaloch aktivuje systémy transportu glukózy do myocytov a tým zabezpečuje dodávku primárnej energie svalom. V tukovom tkanive inzulín zvyšuje tvorbu tukov (preto sa pri cukrovke II. typu alebo pri zvýšenej spotrebe inzulínu priberá). 
&lt;br&gt;Celkovo teda inzulín zvyšuje v pečeni, svaloch a v tukovom väzive vychytávanie glukózy z krvi a jej ukladanie vo forme zásobného glykogénu (v pečeni a svaloch). Zastavuje využitie tukov na tvorbu energie tým, že zabraňuje uvoľňovaniu glukagónu. S výnimkou diabetes mellitus a metabolického syndrómu inzulín zabezpečuje v tele stabilnú koncentráciu glukózy v krvi. Keď úroveň glukózy v krvi klesne pod určitú hladinu, telo začne využívať ako zdroj energie glykogenolýzu, ktorá rozkladá glykogén uložený v pečeni a svaloch na glukózu, ktorá je následne využitá na tvorbu ATP. Inzulín má anabolický efekt a uplatňuje sa aj v metabolizme minerálov.
Štruktúra.
Štruktúra inzulínu sa medzi živočíšnymi druhmi líši. Inzulín zo živočíšnych zdrojov sa preto líši v stupni schopnosti ovplyvňovať metabolizmus glukózy v ľudskom organizme. Najbližšie k ľudskej verzii má inzulín ošípaných. Ľudský inzulín je proteínový hormón skladajúci sa z dvoch polypeptidických reťazcov (A,B), ktoré sú spojené disulfidickými mostíkmi a ktoré majú dohromady 51 aminokyselín – reťazec A obsahuje 21 a reťazec B 30 aminokyselín.
U stavovcov je sekvencia aminokyselín inzulínu extrémne zakonzervovaná. Hovädzí inzulín sa odlišuje od toho ľudského len v troch a u ošípaných len v jednej aminokyseline. Aj niektoré druhy rýb majú inzulín natoľko podobný ľudskému, že je u človeka klinicky efektívny. Inzulín u niektorých bezstavovcov je čiastočne podobný ľudskému a má rovnaké fyziologické účinky. 
Inzulín je produkovaný a ukladaný v tele ako hexamér (jednotka obsahujúca 6 molekúl inzulínu), zatiaľ čo účinná forma je monomér. Hexamér je neaktívna forma s dlhodobou stabilitou, ktorá slúži na ochranu vysoko reaktívneho inzulínu, ak nie je potrebný. To, že inzulín je rýchlo reagujúca látka, v praxi znamená, že injekcia inzulínu nemusí byť podaná hodiny pred jedlom, čo dáva diabetikom väčšiu flexibilitu pri ich dennom liečebnom pláne. 
Vylučovanie inzulínu.
Inzulín sa spolu s C-peptidom (v granuliach) procesom exocytózy dostáva cez bunkovú membránu von z bunky. Tento proces je stimulovaný vzostupom ATP, ktorý je stimulovaný vzostupom glykémie (hladiny glukózy v krvi) a následne vzostupom vnútrobunkového katiónu Ca2+. Vylučovanie inzulínu je riadené predovšetkým koncentráciou glukózy v krvi, ale i inými hormónmi (napr. adrenalínom). Glukóza a ostatné živiny vstrebané z jedla sú primárnymi stimulátormi vylučovania inzulínu.
Celková denná dávka inzulínu u nediabetika je cca 20 – 40 IU. Z toho polovica pripadá na bazálne vylučovanie (= inzulín produkovaný nezávisle od príjmu potravy) a polovica na bolusové vylučovanie (= vylučovanie inzulínu stimulované glukózou).
Príjem inzulínu bunkou.
Na každej bunke, ktorá prijíma inzulín sa nachádzajú inzulínové receptory. Na ne sa môže „prichytiť“ len molekula inzulínu a tým následne umožní vďaka glukózovým transportérom (GLUT 4) vstup glukózy do bunky. Najväčší počet týchto receptorov obsahujú bunky svalov (myocyty), pečene (hepatocyty) a tukového tkaniva (adipocyty).
Inzulín ako liek.
Inzulín je lekársky využívaný na liečbu rôznych podôb cukrovky. Pacienti s diabetes mellitus I. typu sú životne závislí na podávaní inzulínu (väčšinou injekčne), pretože tento hormón ich telo neprodukuje. Pacienti s diabetes mellitus II. typu sú často voči inzulínu odolní (ich tkanivá slabo reagujú na jeho normálnu hladinu) a trpia tak vlastne jeho relatívnym nedostatkom. Až 40 % pacientov s týmto typom môže nakoniec vyžadovať inzulín, ak iné lieky pri kontrole hladiny glukózy v krvi nemajú dostatočný účinok.

</doc>
<doc id="45737" title="Blender" url="https://sk.wikipedia.org/wiki?curid=45737">
Blender

Blender je open source softvér šírený pod licenciou GNU GPL na modelovanie a vykresľovanie 3D počítačovej grafiky, animácií a filmov s využitím rôznych techník, napr.: raytraycing, radiosity, scanline rendering, GI. Vlastné rozhranie je vykresľované pomocou knižnice OpenGL. OpenGL umožňuje nielen hardvérovú akceleráciu vykresľovania 2D a 3D objektov, ale predovšetkým ľahkú prenositeľnosť na všetky podporované platformy.
História.
Holandské grafické štúdio NeoGeo spočiatku vyvíjalo vlastný nástroj na 3D animácie. Bol určený výhradne pre vnútropodnikové využitie. Nový softvér vychádzal zo zdrojových kódov, ktoré predtým napísal Ton Roosendaal. Neskôr sa pristúpilo ku kompletnému prerobeniu kódu, nakoľko jeho aktuálna podoba bola príliš zastaraná a náročná na údržbu. V januári 1995 sa modifikácia úspešne skončila a nástroj bol konečne kompletný, pripravený na použitie. Až táto nanovo prebudovaná aplikácia dostala pomenovanie Blender.
V roku 1998 Roosendaal založil spoločnosť s názvom Not a Number (NaN), ktorá mala ďalej vyvíjať a distribuovať Blender, ktorý sa dostal na trh po prvýkrát, pretože dovtedy mali možnosť využívať aplikáciu iba interní animátori štúdia NeoGeo. Spoločnosť NaN si vybudovala finančnú základňu pomocou viacerých investorov a pustila sa do práce, výsledkom ktorej mal byť plnohodnotný grafický nástroj určený na využitie v komerčnej sfére. Pre užívateľov bola k dispozícii buď voľná verzia programu len ako shareware alebo plná verzia, ktorú si museli zaplatiť.
Už v roku 2000 bol vydaný Blender verzie 2, no napriek výrazným modifikáciám sa program nepredával tak dobre ako sa očakávalo. Investori prestali spoločnosť NaN finančne podporovať. Vývoj aplikácie sa okamžite zastavil, napriek už rozpísaným kódom do nasledujúcej verzie.
Táto nepriaznivá situácia prinútila Roosendaala v roku 2002 založiť novú spoločnosť - Blender Fundation, neziskovú organizáciu na vývoj a šírenie programu Blender. Prostredníctvom nej vznikla verejná zbierka „Free Blender“ na 100 000 EUR, vďaka ktorej by organizácia mohla odkúpiť práva na zdrojové kódy. Peniaze sa zozbierali za pár týždňov a tak 13. októbra 2002 vyšiel Blender pod licenciou GNU GPL.
V tom čase ešte existovali úvahy, že by bol Blender prístupný pod tzv. Blender License, čo je akási obmedzená forma GNU GPL. Na základe tejto výnimky by sa striktne nevyžadovalo sprístupnenie zdrojových kódov modifikovanej verzie programu, no za tento ústupok by mala spoločnosť Blender Fundation nárok na určitú finančnú sumu. Ale v roku 2005 sa to s definitívnou platnosťou zamietlo a od vtedy sa na Blender vzťahuje GNU GPL v plnom rozsahu (súčasnosti je to konkrétne GNU GPL v2).
Elephants Dream (Orange).
V máji 2005 oznámil Ton Roosendaal založenie animačného štúdia Orange, ktoré by malo vytvoriť film kompletne pomocou open source technológií. Cieľom bolo ukázať svetu, že pre vytvorenie audiovizuálne zaujímavého diela nie je treba software za veľa peňazí. V štúdiu pracoval tím najlepších blenderistov z celého sveta. Štúdio sídlilo v Holandsku.
24. marca 2006 mal slávnostnú premiéru krátky animovaný film "Elephants Dream". Hlavnými hrdinami sú "Emo" a "Proog" (pozri obrázok), ktorí sa dostanú do útrob akéhosi stroja, a hľadajú cestu von. Film trvá asi 12 minút a je voľne dostupný k stiahnutiu, alebo ako DVD, na ktorom sú okrem filmu samotného aj všetky zdroje použité pri tvorbe filmu.
V tíme bolo aj niekoľko programátorov, ktorí upravovali Blender na mieru umelcom a doplnili tak do hlavnej vývojovej vetvy napríklad kompletne prepísaný interný renderer, vlasy, node editor, lepšie armatúry a podobné funkcie. Za celú dobu vývoja Blendera sa neurobil tak velký pokrok, ako v prípade projektu Orange.
18. mája bol film pod licenciou Creative Commons umiestnený na elephantsdream.org k voľnému stiahnutiu. Pretože ide o open source projekt, všetky pracovné ".blend" súbory sú taktiež voľne dostupné.
Elephants Dream je prvý film distribuovaný v Európe na HD DVD nosičoch.
Blender institute.
Motivovaný úspechom prvého „open movie“, Ton Roosendaal založil trvalú kanceláriu a štúdio venované podpore plánov Blender Foundation. Má ísť hlavne o podporu filmov, hier a vizuálnych efektov. Malý tím zložený zo 4 ľudí by mal pomáhať produkcii a koordinácii projektov. Štúdio by malo poskytovať dočasný priestor pre 5-6 ľudí pre práce na špeciálnych projektoch. 
peach-open-movie.
Druhým open movie projektom je Big Buck Bunny. Ide o iný film ako Elephant Dreams. Je veselý a „chlpatý“. Dostupný je na DVD a od 30. mája 2008 by mal byť sprístupnený na voľné stiahnutie aj na Internete. Premiéra sa hrala 10. apríla 2008.
Knihy.
Anino BELAN: "BLENDER malý úvod do 3D modelovania a animácie", online pdf

</doc>
<doc id="45786" title="Žľaza" url="https://sk.wikipedia.org/wiki?curid=45786">
Žľaza

Žľaza () je orgán živočíšneho alebo ľudského tela tvorený žľazovým epitelom.
Delenie.
Jednobunkové žľazy.
Najjednoduchší typ, tvorený jedinou bunkou. Sú väčšinou roztrúsené v epiteli, napr. v epiderme (máloštetinavce, ryby, larvy obojživelníkov) alebo v sliznici tráviaceho či dýchacieho systému (pohárikovité bunky). 
Mnohobunkové žľazy.
Mnohobunkové žľazy sú tvorené súborom žľazových buniek a často i ďalších prídavných, zväčša oporných štruktúr. 
Najjednoduchší typ je "plochá vrstva žľazových buniek" – napríklad krycí mucinózny epitel steny žalúdka. Ak sa súbor žľazových buniek vliači pod povrch epitelu vzniká "intraepitelová (endoepitelová) žľaza". Ak vnorenie zasahuje až do hlbších, pod epitelom sa nachádzajúcich tkanív, vzniká "exoepitelová žľaza".
Exoepitelové žľazy sa podľa tvaru sekrečných dutín a stupňa členitosti ich vnútorného priestoru delia na: 
Ďalej možno žľazy rozdeliť podľa charakteru produkovaných výlučkov na:
Sekréty alebo exkréty zo žliaz môžu byť odvádzané pomocou vývodu na povrch epitelu - takéto žľazy sa označujú ako "exokrinné" alebo žľazy s vonkajším vylučovaním. Niektoré žľazy nemajú vývod a ich produkty sú priamo vylučované do medzibunkového priestoru (a odtiaľ distribuované lymfatickým alebo krvným riečiskom) - takéto sa označujú ako "endokrinné" alebo žľazy s vnútorným vylučovaním. Ich produkt sa niekedy označuje ako "inkrét" (a žľazy ako "inkrečné") alebo častejšie "hormón".
Podľa toho, akým spôsobom vystupuje sekrét z tela žľazovej bunky, rozlišujeme nasledujúce druhy sekrécie:
U bezstavovcov veľmi významnú úlohu plnia žľazy produkujúce feromóny, ktoré slúžia hmyzu na vzájomnú komunikáciu. Často sa vyskytujú tzv. repelentné žľazy produkujúce fenoly a chinóny (Heteroptera, Diplopoda a i.). Niektoré ulitníky (rod Dolium) produkujú až 4 % kyselinu sírovú.

</doc>
<doc id="45789" title="Nervová sústava" url="https://sk.wikipedia.org/wiki?curid=45789">
Nervová sústava

Nervová sústava je orgánová sústava pozostávajúca z nervových buniek alebo buniek nervových orgánov a z istých podporných buniek, ktorá určitými senzorickými organelami a orgánmi a voľnými nervovými zakončeniami prijíma vzruchy z vnútra tela a vonkajšieho sveta a odovzdáva ich ďalej výkonným orgánom, napríklad svalom a žľazám, čím sa vyvolá istá želaná telesná reakcia.
Základnou stavebnou jednotkou je neurón.
U jednobunkovcov na prijímanie vzruchov slúži často celý povrch tela, môžu však mať aj senzorické organely, napr. bičíky a podobne.
U viacbunkovcov sú nervové sústavy veľmi rozličné.
Funkcia.
Regulácia interakcií ľudského tela s vonkajším i vnútorným prostredím prostredníctvom nervových impulzov na základe informácií zo senzorov vnútorného i vonkajšieho prostredia, spracovanie a interpretácia týchto informácií; následná reakcia vo forme riadených svalových kontrakcií a regulácií endokrinného systému.

</doc>
<doc id="45798" title="Ľuboš Kostelný" url="https://sk.wikipedia.org/wiki?curid=45798">
Ľuboš Kostelný

Mgr. art. Ľuboš Kostelný (* 5. júl 1981, Martin) je slovenský herec.
Absolvoval štúdium herectva na konzervatóriu a VŠMU v Bratislave. Od roku 2003 bol členom činohry SND. Z SND odišiel v roku 2010, ale v roku 2012 sa stal opäť jeho členom. Naštudoval množstvo divadelných, televíznych a filmových postáv, pôsobí v Slovenskom rozhlase a dabingu.
Od roku 2013 bol pedagóg herectva na VŠMU v Bratislave.
24. januára 2011 utrpel spolu s herečkou Zuzanou Fialovou zranenia pri samovražednom teroristickom útoku na moskovskom letisku Domodedovo, v dôsledku ktorých obaja strávili istý čas v moskovskej nemocnici.

</doc>
<doc id="45891" title="Miazgová sústava" url="https://sk.wikipedia.org/wiki?curid=45891">
Miazgová sústava

Miazgová sústava (iné názvy: miazgový systém, lymfatická sústava, lymfatytický systém) je neoddeliteľnou súčasťou imunitnej sústavy (systému), tieto pojmy sa do značnej miery prekrývaju. Zväčša sa pod imunitným systémom myslí viac funkcí, a pod lymfatickým viac anatómia a morfológia. Miazgové cievy začínajú v tkanivách ako miazgové vlásočnice, ktoré ústia do zberných miazgových žíl. Pred vstupom do miazgových žíl preteká miazga miazgovými uzlinami, ktoré sú rozptýlené v skupinách po celom tele. Počas infekčnej choroby sa v uzlinách zmnožia biele krvinky a uzliny sa viditeľne zväčšia.
Zloženie.
Miazga (lymfa), miazgové (lymfatické) cievy, štruktúry a orgány obsahujúce lymfatické tkanivo - slezina, týmus - detská žľaza, červovitý prívesok - appendix, lymfatické uzliny, mandle.
Funkcie.
Návrat bielkovín a plazmy do srdcovocievneho systému; transport tukov z tráviaceho do srdcovocievneho systému; miesto vývoja a množenia niektorých typov bielych krviniek; ochrana proti chorobám cez tvorbu protilátok a iných látok.

</doc>
<doc id="46202" title="Retinol" url="https://sk.wikipedia.org/wiki?curid=46202">
Retinol

Retinol alebo vitamín A alebo axeroftol je vitamín.
Charakteristika.
Retinol patrí do skupiny vitamínov rozpustných v tukoch. Nie je citlivý na teplo, ale podlieha zmenám pôsobením svetla a je citlivý na oxidáciu. Jeho sumárny vzorec je C20H30O. Na konci reťazca má alkoholovú funkčnú skupinu.
Výskyt.
Jeho hlavným zdrojom je plnotučné mlieko (do odstredeného mlieka a margarínu sa umelo pridáva), vajcia a pečeň. Provitamín betakarotén sa nachádza v červenom ovocí a zelenine.
Vplyv na zdravie.
Retinol je nevyhnutný na neporušenú funkciu epitelov, rast kostí, správnu funkciu očnej sietnice a počas tehotenstva a pri dojčení. Podporuje rast, pomáha normálnej funkcii žliaz a rezistencii voči infekciám. Je potrebný pre normálny rast a vývoj tela, obzvlášť pre zdravé kosti a zuby. Chráni sliznice pred infekciami a je základom pre tvorbu fotosenzitívneho pigmentu dôležitého pre zrak.
Prejavy nedostatku.
Mierna hypovitaminóza sa prejavuje spomaleným rastom, hnačkou, žalúdočnými problémami, nechutenstvom, oslabenou imunitou, problémami so zubami a ďasnami, suchou kožou, šeroslepotou a zníženou tvorbou materského mlieka.
Extrémna hypovitaminóza spôsobuje kožné problémy, infekcie, sterilitu, slabosť, stratu hmotnosti, atrofia žliaz, degeneráciu nervov a suchosť rohovky.
Prejavy nadbytku.
Hypervitaminácia sa môže prejavovať hnačkami, zvracaním, nechuťou alebo odlupovaním kože.

</doc>
<doc id="46269" title="Kyselina listová" url="https://sk.wikipedia.org/wiki?curid=46269">
Kyselina listová

Kyselina listová (iné názvy: kyselina folová [nesprávne "kyselina foliková"], vitamín B9, vitamín Bc, vitamín M) je kyselina a zároveň vitamín.
Charakteristika.
Kyselina listová patrí do skupiny vitamínov rozpustných vo vode. V malej miere je syntetizovaná črevnými baktériami. Jej sumárny vzorec je C19H19N7O6.
Výskyt.
Jej hlavným zdrojom je zelená listová zelenina, ovocie, mäso a kvasinky.
Vplyv na zdravie.
Je nevyhnutná pre všetky procesy bunkového delenia a rastu, syntéze nukleových kyselín, správny vývoj a rast bielych krviniek a je súčasťou génov a chromozómov
DDD 400 μg, pri tehotenstve 800 μg, maximálne 1 mg.
Prejavy nedostatku kyseliny listovej.
Hypovitaminóza sa prejavuje anémiou a narušením vstrebávania živín cez stenu čreva

</doc>
<doc id="46285" title="Jarome Iginla" url="https://sk.wikipedia.org/wiki?curid=46285">
Jarome Iginla

Jarome Iginla (* 1. júl 1977, Edmonton, Alberta, Kanada) je bývalý kanadský reprezentant v ľadovom hokeji. Po otcovi je nigérijskeho pôvodu, jeho priezvisko značí v jorubčine: "veľký strom".
Klubový hokej.
Jarome Iginla je útočník hrajúci na pravom krídle. V roku 1995 ho v úvodnom drafte NHL vybral klub Dallas Stars v prvom kole ako 11. v celkovom poradí. Na ľad NHL sa dostal prvýkrát v sezóne 1995/96 v drese Calgary Flames. Tomuto klubu zostal verný dodnes. Na sezónu 2005/06 mal uzavretú zmluvu s ročným príjmom 7 miliónov dolárov ročne. Stal sa tak najlepšie plateným hráčom klubu a jedným z najlepšie platených hráčov v NHL. Hrá s číslom 12.
Klubová štatistika.
Základná časť a play-off.
"Štatistiky z konca základnej časti NHL 2012-13."
Reprezentácia.
Jarome Iginla získal v drese Kanady zlatú medailu na zimných olympijských hrách 2002 v Salt Lake City a striebornú medailu na majstrovstvách sveta v hokeji 2005 vo Viedni. Dostal sa aj do reprezentačného výberu Kanady na zimné olympijské hry 2006 v Turíne.

</doc>
<doc id="46340" title="Martin Luther King, Jr." url="https://sk.wikipedia.org/wiki?curid=46340">
Martin Luther King, Jr.

Dr. Martin Luther King, Jr. (Michael King, * 15. január 1929, Atlanta, Georgia, USA – † 4. apríl 1968, Memphis, Tennessee) bol americký baptistický kazateľ, bojovník za občianske práva a nositeľ Nobelovej ceny za mier. Je považovaný za jedného z najvýznamnejších vodcov americkej histórie. 4. apríla 1968 bol, v jeho 39-tých rokov, na neho spáchaný atentát, keď bol zastrelený v meste Memphis v Tennessee v USA.
Rodina a vzdelanie.
Narodil sa do rodiny reverenda Martina Luthera Kinga seniora a jeho manželky Alberty Williamsovej Kingovej ako Michael King. V roku 1948 získal titul bakalára zo sociológie a v roku 1951 z teológie. Postgraduálne štúdium a titul PhD získal v roku 1955 zo systematickej teológie na univerzite v Bostone. V rokoch 1957 - 1967 obdržal rad čestných doktorátov z univerzít po celom svete.
18. júna 1953 sa oženil s Correttou Scottovou. Mali spolu štyri deti:
Všetky štyri deti nasledovali otcove šľapaje a stali sa bojovníkmi za občianske slobody, hoci v niektorých otázkach sa ich názory rozchádzajú.
Boj za občianske slobody.
V roku 1953 sa stal pastorom v baptistickom kostole na ulici Dexter Avenue v meste Montgomery v Alabame. Viedol bojkot verejnej dopravy v Montgomery z roku 1955, po tom, čo Rosa Parksová odmietla uvoľniť svoje miesto v autobuse bielemu pasažierovi. Bojkot trval 382 dní. Počas tohto obdobia bola do Kingovho domu napr. hodená bomba, King bol za svoj postoj zatknutý, ale v konečnom dôsledku kampaň viedla k zrušeniu rasovej segregácie na vnútroštátnych autobusových linkách.
Po tejto kampani v roku 1957 sa podieľal na založení skupiny "Southern Christian Leadership Conference" (SCLC), ktorej úlohou bolo koordinovať černošské kresťanské skupiny pri nenásilných protestoch v záujme dosiahnutia reformy zákonov týkajúcich sa občianskych slobôd. King viedol túto skupinu až do svojej smrti.
Členmi SCLC boli predovšetkým obyvatelia černošských komunít v spojení s baptistickými cirkvami. King postupoval podľa filozofie nenásilnej občianskej neposlušnosti, ktorú predtým úspešne presadil Mahátmá Gándhí v Indii. Uvedomil si, že organizované nenásilné protesty proti rasistickému systému južanskej segregácie (známe ako Zákony Jima Crowa) za volebné práva černošskej menšiny povedú k obsiahlej informovanosti prostredníctvom médií. Reportáže a televízne zábery na každodenné ponižovanie a neprávosti páchané na černochoch a násilie zo strany zástancov segregácie vyvolali vlnu sympatií s hnutím za občianske slobody, ktoré sa stali najdôležitejšou politickou otázkou začiatku šesťdesiatych rokov v Spojených štátoch. 
King organizoval a viedol protestné pochody afroamerických obyvateľov za právo voliť, právo na prácu, za ukončenie rasovej segregácie a ďalšie základné občianske práva. Väčšina z týchto práv bola úspešne zakomponovaná do právneho poriadku Spojených štátov prijatím zákona o občianskych právach z roku 1964 a zákona o volebnom práve z roku 1965.
King, podľa Nobelovej Nadácie, ktorá mu v roku 1964 udelila Nobelovu cenu za mier, v rokoch 1957 – 1968 precestoval viac ako šesť miliónov míľ, predniesol asi 2500 prejavov, viedol početné protestné pochody a bol viac ako 20-krát zatknutý. Cenu dostal rok po pochode na Washington, D.C., kde pred zhromaždením 250 000 ľudí proklamoval svoju nádej, že „jedného dňa ... synovia bývalých otrokov a synovia bývalých majiteľov otrokov budú schopní spoločne zasadnúť za stôl bratstva... a že moje štyri malé deti budú raz žiť v národe, ktorý ich nebude posudzovať podľa farby ich pokožky, ale podľa ich charakteru.“ King bol v roku 1968 zavraždený najatým vrahom, ktorý bol následne zadržaný a odsúdený na doživotné väzenie.
Pocta.
V roku 1977 ho prezident Jimmy Carter vyznamenal Prezidentskou medailou slobody. V roku 1986 bol jeho sviatok Martin Luther King Day = deň Martina Luthera Kinga (slávi sa každé výročie jeho narodenia) prehlásený za národný sviatok Spojených štátov. V roku 2004 posmrtne obdržal Zlatú medailu Kongresu.

</doc>
<doc id="46341" title="Otto Wallach" url="https://sk.wikipedia.org/wiki?curid=46341">
Otto Wallach

Otto Wallach (* 27. marec 1847, Königsberg, Rusko – † 26. február 1931, Göttingen, Nemecko) bol nemecký chemik. V roku 1910 získal Nobelovu cenu za chémiu za prácu na poli alicyklických zlúčenín.
Životopis.
Narodil sa v Königsberg, terajšom Kaliningrade.
Medzi rokmi 18671869 študoval na univerzite v Göttingene a spromoval tam v roku 1869. Po štúdiách v Göttingene, Berlíne a Bonne nastúpil do chemického kombinátu Agfa, známej továrne na výrobu anilínových farieb. Od roku 1870 spolupracoval s Kekulém na Univerzite v Bonne a medzi rokmi 1870 a 1871 počas nemecko-francúzskej vojny. Vo svojich pamätiach opísal vypuknutie vojny v Bonne. V roku 1872 sa vrátil späť na Univerzitu, habilitoval sa v roku 1873, bol súkromným učiteľom (18761883) a napokon profesor farmácie. Vyučoval tu až do svojej smrti v roku 1931.
Práca.
Hlavnou oblasťou jeho vedeckej činnosti bol výskum éterických olejov. Zameral na výskum chemickej povahy olejov a terpénov. Podarilo sa mu vypracovať metódy ich extrakcie a objavil cestu umelého získavania terpénov. Do tej doby sa terpény získavali z éterických olejov. Wallach terpény chemicky analyzoval a usporiadal podľa chemickej štruktúry, čo sa považovalo za jeden z najväčších úspechov vtedajšej chémie. Éterické oleje sa dnes využívajú najmä v potravinárskom priemysle, farmácii, kozmetike a v iných.

</doc>
<doc id="46346" title="Adriana Krúpová" url="https://sk.wikipedia.org/wiki?curid=46346">
Adriana Krúpová

Adriana Krúpová rod. Polónyová, tiež Kudláčová (* 16. november 1962, Košice) je slovenská herečka. Manželka herca Ivana Krúpu.
S herectvom začínala v Malom divadelnom štúdiu v Košiciach. Po absolvovaní VŠMU v Bratislave nastúpila do Štátneho divadla Košice. V roku 1992 prestúpila do Divadla Jonáša Záborského v Prešove. Po materskej dovolenke v roku 1996 znovu nastúpila do Štátneho divadla Košice a pôsobí tam dodnes.
Je tiež autorkou niekoľkých rozhlasových hier, napísala divadelnú hru "Posledná Amazonka" (1997).

</doc>
<doc id="46357" title="Štátne divadlo Košice" url="https://sk.wikipedia.org/wiki?curid=46357">
Štátne divadlo Košice

Štátne divadlo Košice je klasické divadlo, ktoré má tri súbory – činoherný, operný a baletný. Operný súbor má v repertoári operu aj operetu.
Divadlo sídli na Hlavnej ulici č. 58 v Košiciach. Má dve scény. "Hlavná scéna" je v historickej budove z roku 1899 a "Malá Scéna" sa nachádza v neďalekej secesnej budove.
História.
Košické divadlo vzniklo na mieste niekdajšej stredovekej radnice, ktorá sa od 16. storočia nevyužívala, ale v roku 1756 v nej zriadili kaviareň, čo bolo v tom čase niečo nové a kaviareň sa stala spoločenským centrom.
Prvá budova Košického divadla bola uvedená do prevádzky v roku 1788, hoci celá budova bola dokončená až o dva roky neskôr. Ako prvé v nej bolo pravdepodobne uvedené predstavenie opery Únos zo Serailu od Wolfganga Amadea Mozarta (bolo uvedené v tanečnej sále reduty, keďže divadelná sála bola otvorená až v roku 1790). V divadle sa hrávalo najprv len nemecky, potom od roku 1816 striedavo maďarsky aj nemecky. Okrem divadla bola v budove znovuotvorená kaviareň a miesto si v nej našla aj reduta. Divadelná sála mala kapacitu 500 divákov. Budova bola postavená v klasicistickom slohu podľa projektu Štefana Brockého a Jozefa Jána Tallera. Týmto dostali Košice svoj prvý stály divadelný stánok (predtým sa divadelné predstavenia hrali hlavne na pôde jezuitskej univerzity a tiež do mesta občas zavítali kočovné divadelné spoločnosti). V roku 1828 bolo v budove otvorené kasíno (čo bolo miesto, kde sa stretávala uzavretá spoločnosť a hrali sa aj spoločenské hry). V roku 1894 bola budova z bezpečnostných dôvodov uzavretá.
Súčasná budova divadla bola slávnostne otvorená 28. septembra 1899. Postavená je podľa plánov kvalitného architekta, Adolfa Lánga v eklektickom, neobarokovom slohu, na mieste staršej budovy divadla z roku 1788. Pôvodne sa v budove hralo v maďarskom jazyku.
V roku 1920 vzniklo Slovenské národné divadlo v Bratislave, ktoré paradoxne zahájilo svoju činnosť práve v Košiciach Rázusovou hrou "Hana". Dôvodom bolo, že budovu v Bratislave mal v tom čase prenajatú maďarský súbor. V nasledujúcom období chodilo Slovenské národné divadlo pravidelne hosťovať do Košíc. V roku 1924 vzniklo Východoslovenské národné divadlo, ako stály košický divadelný zbor. V repertoári mal operety, činohru a občas aj opery. V roku 1929 divadlo zaniklo kvôli hospodárskym ťažkostiam. Znovuotvorené bolo v roku 1937, ako samostatná filiálka bratislavského národného divadla. Keď v roku 1938 Košice pripadli Maďarsku, prišli o svoj divadelný súbor. Počas vojny hosťovali v Košiciach spoločnosti z rôznych maďarských miest.
V roku 1945 bolo založené Východoslovenské národné divadlo, ktorého prvým riaditeľom sa stal Janko Borodáč. Okrem činohry sa začala budovať aj opera, opereta a balet. Prvá hudobná premiéra bola opereta "Poľská krv" od Oskara Nedbala, prvá operná premiéra bola Verdiho "La Traviata". V sezóne 1947–1948 začali hrať aj celovečerný balet.
Od sezóny 1946–1947 nieslo divadlo názov Národné divadlo v Košiciach a v roku 1955 bolo premenované na Štátne divadlo. V 90. rokoch prešlo divadlo rozsiahlou rekonštrukciou, ktorá citlivo zachovala jeho pôvodný ráz. Počas druhej Mečiarovej vlády (1994–1998) sa uskutočnil pokus zlúčiť košické divadlo s prešovským. Takto sa divadlo pod názvom Divadlo Janka Borodáča stalo súčasťou Východoslovenského divadla. V roku 1998 získalo divadlo opäť samostatnosť a vrátilo sa k názvu "Štátne divadlo Košice".
Počet predstavení.
Štátne divadlo uviedlo za rok 2019 celkom 337 divadelných predstavení, ktoré navštívilo 78 088 divákov, z toho na domácich scénach 324 predstavení, ktoré navštívilo 72 774 divákov, z toho pre deti a mládež 70 predstavení, ktoré navštívilo 19 111 návštevníkov. Za celý rok 2019 divadlo uviedlo 56 titulov.

</doc>
<doc id="46360" title="Ivan Krúpa" url="https://sk.wikipedia.org/wiki?curid=46360">
Ivan Krúpa

Ivan Krúpa (* 25. máj 1959, Pruské) je slovenský herec a manžel herečky Adriany Krúpovej.
Absolvoval štúdium herectva na VŠMU v roku 1982 v Bratislave. V rokoch 19821986, 19891995 pôsobil v Divadle Jonáša Záborského v Prešove. V rokoch 19861989 bol členom činohry ŠD Košice. Od roku 1995 sa stal opäť členom činohry ŠD Košice. Za svoje účinkovanie vo viacerých hrách dostal niekoľko ocenení Litfondu. Popri práci v divadle, sa venuje aj rozhlasovej, filmovej a televíznej tvorbe a účinkovaniu v dabingu.
Dabing.
Ivan Krúpa sa oproti ostatným dabérom venuje dabingu menej. Nedabuje ako iní dabéri každú úlohu, ale okrem zopár výnimiek je obsadzovaný výhradne na jedného herca. Je to aj z toho dôvodu, že Krúpa je košický herec a veľká väčšina slovenských dabingov sa robí v Bratislave. Hercom kvôli ktorého dabingu je volaný do Bratislavy je Bruce Willis. Ivan Krúpa tohto herca nadaboval vo viac ako 25 filmoch (okrem iného v sériách filmov RED a Expendables).

</doc>
<doc id="46380" title="Comte de Lautréamont" url="https://sk.wikipedia.org/wiki?curid=46380">
Comte de Lautréamont

Comte de Lautréamont, vlastným menom "Isidore Lucien Ducasse" (* 4. apríl 1846, Montevideo Uruguaj – † 24. november 1870, Paríž) bol francúzsky básnik, predchodca a vzor dadaistov a surrealistov. 
Vychádzal zo slohových konvencií 18. storočia a z romantického satanizmu anglických a nemeckých škôl. Pre svoje individualistické revoltujúce dielo si zvolil formu básne v próze a naplnil ju sarkastickým absurdnom, čiernym humorom, sebairóniou a miestami aj paródiou romantických postupov.
Romantické zúfalstvo jedinca dovádza do krajného pocitu absurdna a dekadentného nihilizmu. Jeho dielo sa vyznačuje zdanlivo zbesilou fantáziou a rozumom nekontrolovanou tvorivou metódou.
Zomrel predčasne na tuberkulózu. 

</doc>
<doc id="46394" title="Veľká Domaša" url="https://sk.wikipedia.org/wiki?curid=46394">
Veľká Domaša

Veľká Domaša , inak nazývaná aj ako Slovenské more, je viacúčelové vodné dielo - vodná nádrž v okresoch Vranov nad Topľou a Stropkov. Výstavba vodného diela Veľká Domaša sa začala vo februári 1962 a ukončená bola v decembri 1967. Injekčná štôlňa sa začala zakladať v auguste 1963. Prietok Ondavy bol odvedený do štôlne v júni 1964. Sypanie vlastného telesa hrádze sa začalo na jar 1964, keď bol ešte otvorený výkop injekčnej štôlne. Sypanie statickej časti sa začalo v rokoch 1965 - 1966. Sypanie zemnej hrádze bolo ukončené v septembri 1966. Hydroelektráreň bola dokončená v decembri 1966 a o rok neskôr, v decembri 1967, bola ukončená výstavba celého vodného diela.
Vodná nádrž Domaša leží v Ondavskej vrchovine v doline Ondavy, pod ňou je malá vyrovnávacia nádrž Malá Domaša. Vodná nádrž Domaša sa dvoma tretinami plochy rozkladá na území okresu Vranov nad Topľou a severná časť zasahuje do okresu Stropkov. Vystavbou vodného diela boli s výnimkou niektorých stavieb zatopené dediny Dobrá nad Ondavou, Petejovce, Trepec, Veľká Domaša, Valkov a časť obcí Bžany a Turany nad Ondavou. Namiesto Kelče vznikla nová dedina Nová Kelča.
Celá nádrž má veľký vodohospodársky význam s polyfunkčným charakterom: regulácia prítokov vôd do Východoslovenskej nížiny, zásobáreň úžitkovej vody a perspektívne aj pitnej vody a využitie na rekreačne účely.
Pre ročné zrážkové výkyvy a nerovnomerné odbery vody hladina aj v priebehu roka intenzívne kolíše, čo vyvoláva abráziu brehov s následnou aktiváciou zosunov na priľahlých svahoch, výrazne poškodzujúcich hospodárske objekty, najmä cesty.

</doc>
<doc id="46395" title="Nicklas Lidström" url="https://sk.wikipedia.org/wiki?curid=46395">
Nicklas Lidström

Nicklas Lidström (* 28. apríl 1970, Västerås, Švédsko) je bývalý švédsky hokejista. S Detroit Red Wings získal spolu štyri Stanley cupy a pri zisku v roku 2008 bol prvým európskym kapitánom víťazného tímu. Je tiež je prvým Európanom, ktorý získal Conn Smythe Trophy pre najužitočnejšieho hráča play-off. Získal až 7-krát James Norris Memorial Trophy pre najlepšieho obrancu ligy. S reprezentáciou dosiahol jeden titul majstra sveta v roku 1991 a tiež je držiteľ olympijského zlata z roku 2006.
Klubový hokej.
Nicklas Lidström je obranca. V najvyššej súťaži začal hrať v sezóne 1988/89 za Vasteras IK v švédskej Elitserien. V roku 1989 ho v úvodnom drafte NHL vybralo mužstvo Detroit Red Wings v treťom kole ako 53. v celkovom poradí. Na ľad NHL sa v drese Detroitu s číslom 5 dostal po prvýkrát v sezóne 1991/92 a zostal verný tomuto klubu dodnes. Získal v jeho farbách celkom trikrát Stanley Cup - v rokoch 1997, 1998 a 2002. Na sezónu 2005/06 mal uzavretú zmluvu na 7,6 milióna dolárov a bol najlepšie plateným hráčom mužstva a jedným z najlepšie platených hráčov NHL vôbec. V sezóne 2007/2008 bol prvým kapitánom z Európy, ktorý zdvihol nad hlavu Stanleyho pohár.
Reprezentácia.
 
 
 
 
Nicklas Lidström získal so švédskou reprezentáciou zlatú medailu na Zimných olympijských hrách 2006 v Turíne. Oblieka reprezentačný dres s číslom 5.
Zimné olympijské hry 2006.
Po rozpačitom úvode, keď v základnej skupine skončilo Švédsko až na treťom mieste po prehrách s Ruskom 0:5 a Slovenskom 0:3, už nezaváhalo. V štvrťfinále zdolalo Švajčiarsko 6:2, v semifinále Česko 7:3 a vo finále severského rivala Fínsko tesne 3:2.

</doc>
<doc id="46433" title="Secesia" url="https://sk.wikipedia.org/wiki?curid=46433">
Secesia

Secesia (v Rakúsku "Sezession", v Nemecku "Jugendstil", vo Francúzsku "Art Nouveau", v anglosaských krajinách "Modern Style") je posledný z univerzálnych medzinárodných výtvarných slohov, ktorému sa podarilo vniesť svoj umelecký rad všetkým prejavom a veciam moderného života. Vytvorila módu a životný štýl na konci 19. a začiatkom 20. storočia, až keď vystupovala pod rôznymi menami v rôznych krajinách. Ťažisko secesie neleží vo "vysokom" umení, v maľbe a sochárstve, ale v dekorácii a úžitkovom umení.
Vývin.
Tento umelecký štýl sa objavil v Európe a v Spojených štátoch po polovici 19. storočia a plne sa rozvinul okolo roku 1900. Vznikal v dobe, keď priemyslový „brak“ začal prenikať do všetkých oblastí života a ako reakcia proti priemyslovej civilizácii, reakcie, ktorá sa dovolávala návratu k remeselnej výrobe, ktorá bola považovaná za liek proti škaredosti.
Secesia výrazne ovplyvnila spôsob života konca 19. a začiatkom 20. storočia, neopakovateľne sa zapísala i do tváre mnohých európskych miest ako Paríž, Viedeň, Mníchov, Berlín alebo Praha. V tejto dobe bolo vytvorené nespočetné množstvo diel s vysokou umeleckou hodnotou, ale i predmetov dennej spotreby. Secesia sa stala neodmysliteľnou súčasťou nielen európskej kultúry.
Znaky.
Za hlavné znaky secesného slohu sa považuje ornamentálnosť, plošnosť a záľuba v neobyčajných farbách a estetickom využití rozličných materiálov. Vláčny secesný ornament vyjadruje zvláštnu kvalitu secesného cítenia, ktoré sa vyhýba citovým výkyvom i silnému vypätiu vôle a tiahne k vyrovnanej náladovosti. Secesná línia je plynulá vlniaca sa krivka, ktorá vyvoláva v divákovi dojem nenásilného pohybu v ploche, ktorej jednotvárnosť sa vyrovnáva farebnosťou. Secesia vyhľadáva neobvyklé farebné odtiene a viaže ich podľa princípu harmónie a kontrastu. Ústredným znakom je štylizácia, secesia sa snaží prekonať gravidnú tematiku historických slohov a obracia sa priamo k prírodným tvarom (listy, kvety, ľudské a zvieracie telo).
Secesia sa prejavovala v architektúre, výtvarnom umení, v úžitkovom umení (bytové zariadenie, vitráže) a v literatúre. 
Secesia v literatúre.
V literatúre sa nositeľmi secesného slohu stali prúdy označované ako symbolizmus a dekadencia. Charakteristickým rysom secesie je i v literatúre tendencia k ornamentálnosti, v rovine jazykovej s tím súvisí rytmizácia vety a verša, opakovanie slov a hláskových skupín. 
Secesia v architektúre.
Predstaviteľmi architektúry sú Belgičan Victor Horta (Dom Tasselových v Bruseli), Francúz Hector Guimard (vstupy do parížskeho metra), alebo z Česka Antonín Balšánek a Osvald Polívka (Obecní dům v Prahe). 
Secesia vo výtvarnom umení.
Vo výtvarnom umení sa preslávili Alfons Mucha (plagáty, cyklus obrazov "Slovanská epopej", návrhy šperkov a nábytku), Rakúšan Gustav Klimt (dekoratívne maľby, plagáty), Henri de Toulouse-Lautrec (grafiky, obrazy). Predstaviteľmi užitkového umenia sú Francúz Emilé Galop (sklenené vázy), Angličan Charles Rennie Mackintosh (bytové zariadenie) a mnohí ďalší

</doc>
<doc id="46456" title="Alexander von Humboldt" url="https://sk.wikipedia.org/wiki?curid=46456">
Alexander von Humboldt

Alexander von Humboldt (* 14. september 1769, Berlín, Prusko – † 6. máj 1859, Berlín) bol nemecký geograf, ktorý sa spolu s Carlom Ritterom považuje za zakladateľa modernej geografie.
Detstvo a vzdelanie.
Alexandrov otec Alexander Georg von Humboldt patril k prominentnej pomoranskej rodine a bol majorom v pruskej armáde. Za svoje služby v armáde počas sedemročnej vojny bol odmenený miestom kráľovského pokladníka. V roku 1766 sa oženil s Máriou Elisabeth von Colomb, vdovou po barónovi von Hollwede. Mali dvoch synov: Wilhelma a Alexandra.
Už od detstva ho lákalo štúdium prírodných vied a túžba po poznaní cudzích končín. Predurčený však na politickú kariéru, študoval 6 mesiacov finančníctvo na Univerzite vo Frankfurte nad Odrou o rok neskôr začal štúdiu v Göttingene, kde mal naňho značný vplyv botanik Georg Forster, ktorý ho naučil poznávať prírodu a vzbudil v ňom túžbu po cestovaní a poznávaní cudzích končín. Ďalšou Humboldtovou výhodou bolo, že bol finančne nezávislý a ako súkromný bádateľ sa mohol plne oddať vede.
Výskumné cesty.
Výskumu sa venoval priamo v teréne a navyše i v rozličných končinách sveta: v rokoch 1799 - 1804 navštívil Južnú a Strednú Ameriku, v roku 1829 precestoval nielen európske Rusko, ale prekročil aj pohorie Ural a dostal sa až k pohoriu Altaj. Na spiatočnej ceste zašiel až ku Kaspickému moru. Na ceste po Južnej Amerike sa istý čas plavil na Darwinovej lodi "Beagle".
Pre geografiu mala mimoriadny význam už jeho americká cesta, ktorá razila nové smery cieľom a metódam vedeckého bádania. Ako prvý dokázal z pozorovania jednotlivých javov vytvoriť celkový obraz. Pri výskume zistil ubúdanie magnetickej intenzity od magnetických pólov smerom k rovníku, popísal studený juhoamerický prúd (nazvaný po ňom ako Humboldtov alebo tiež Peruánsky prúd), príčiny pasátov, zmeny teploty s narastajúcou výškou, povahu zemetrasení, spoznal reťaze vnútroázijského pásma a spolu s Aimé Bonplandom určil vyše 3000 druhov nových rastlín. Položil základy k náuke o vulkanizme, zemskom magnetizme a zemepise rastlinstva. Prvý použil pri výskume barometrické metódy merania výšok. Dokázal tiež, že rôzne formy života sú podmienené polohou. Zmienil sa o probléme snežnej čiary, podal nový výklad o horstvách strednej Ázie a zistil taktiež nížinný charakter Sibíri.
Publikácie.
Za svojho života napísal veľa publikácií. V diele „"Examen critique"“ si všímal dejiny rozvoja geografického obzoru, predovšetkým výskumu Ameriky. Po návrate z americkej cesty spracoval za prispenia trinástich bádateľov z najrôznejších odborov rozsiahly materiál, ktorý získal. Všetko zhrnul v 30-zväzkovom diele „"Voyage aux régions équinoxiales du Nouveau Continent fait dans les annés 1799-1804 par Alexander de Humboldt et Aimé Bonpland"“. V diele „"Ansichten der Natur"“ jedinečne popisuje prírodu podľa vlastných zážitkov tak, ako ju v Amerike spoznal. Súhrnom prírodovedeckého vedenia vtedajšej doby sa stal jeho „"Kosmos, Entwurf einer physischen Weltbeschreibung"“, ktorý vyšiel v piatich zväzkoch v rokoch 1845-1862.
Zhodnotenie.
Humboldt tak geografiu celého sveta obohatil vo veľkej miere. Tešil sa zaslúženému uznaniu už za jeho života a tak keď ako deväťdesiatročný 6. mája 1859 v Berlíne odchádzal zo života, zanechal za sebou dokonalé a uzavreté dielo ako odkaz do vienka ďalším generáciám bádateľov, ktorým položil pevné a trvalé základy k modernej geografickej vede.
Humboldtove meno nesie juhoamerický studený prúd, ľadovec, zátoka, pohorie, niekoľko rastlín a dokonca i miesta, na ktorých nikdy nebol ako Humboldtova rieka či mesto v Severnej Amerike.
Na náhrobok nad Humboldtovým hrobom bol umiestnený nápis:
v preklade: Keďže pochopil a spoznal všetko, čo sa pohybuje v svetle, zostúpil do tmy, aby aj tam bádal."

</doc>
<doc id="46464" title="Mikuláš Schneider-Trnavský" url="https://sk.wikipedia.org/wiki?curid=46464">
Mikuláš Schneider-Trnavský

Mikuláš Schneider-Trnavský (* 24. máj 1881, Trnava – † 28. máj 1958, Bratislava) bol slovenský hudobný skladateľ, dirigent a hudobný pedagóg. Zaslúžil sa o založenie Hudobnej a dramatickej akadémie v Bratislave. Zhotovovateľ Jednotného katolíckeho spevníka. 
Meno.
Pokrstený ako Mikuláš Karol Schneider. Druhé meno "Trnavský" mu pridal Svetozár Hurban Vajanský.
Životopis.
V detstve spieval v detskom zbore.
V roku 1900 absolvoval maturitu na arcibiskupskom gymnáziu v Trnave. Medzi rokmi 1900 – 1901 absolvoval štúdium na konzervatóriu v Budapešti (kompozíciu u Hansa Koesslera). Medzi rokmi 1901 – 1903 absolvoval konzervatórium vo Viedni (kompozíciu u Hermanna Grädenera). Medzi rokmi 1903 – 1905 bol v Prahe žiakom na organ u Josefa Kličku, kompozícia u Karla Steckera. Od roku 1909 až do smrti pôsobil ako regenschóri v Dóme sv. Mikuláša v Trnave. V roku 1918 sa tiež venoval koncertnej a osvetovej činnosti a stal sa inšpektorom hudobných škôl. V roku 1937 vyšiel "Jednotný katolícky spevník", ktorý zhotovil Mikuláš Schneider-Trnavský na požiadanie Spolku sv. Vojtecha v Trnave. Niektoré piesne v tomto "jednotnom katolíckom spevníku" prevzal z prvého katolíckeho kancionálu ("Cantus Catholici"), ktorý bol vydaný v roku 1655.
Dielo.
Komponoval zbierky umeleckých piesní ako napr.:Drobné kvety, Slzy a úsmevy, Zo srdca, Piesne o matke,
Nad kolískou, Slovenské ľudové piesne…
Pri príležitosti vysviacky prvých slovenských biskupov (1921) skomponoval vokálnu omšu Missa stella matutina. 
Na požiadanie Spolku sv. Vojtecha v Trnave zostavil Jednotný katolícky spevník, ktorý nemá v rámci strednej Európy obdobu. Obsahoval viac než 500 piesní, z ktorých 226 bolo autorských.
V roku 1933 skladateľ dostal objednávku skomponovať príležitostnú skladbu na Pribinove oslavy v Nitre a tak vznikla symfonická báseň Pribinov sľub.
Diskografia.
LP
CD
Vplyvy.
Po tejto osobnosti slovenského hudobného života sú pomenované:

</doc>
<doc id="46491" title="Sting" url="https://sk.wikipedia.org/wiki?curid=46491">
Sting

Gordon Matthew Thomas Sumner, CBE (2. október 1951, Wallsend, Anglicko, Spojené kráľovstvo), známy pod umeleckým menom Sting, je anglický hudobník, spevák-skladateľ, multiinštrumentalista, aktivista, herec a filantrop. Pred začatím svojej sólovej kariéry bol textárom, hlavným spevákom a basgitaristom new wave skupiny The Police.
Sting počas svojej kariéry striedal mnoho hudobných žánrov, vrátane rôznych prvkov jazzu, reggae, klasickej hudby, new age a worldbeatu. Ako sólový hudobník a člen skupiny The Police, získal šestnásť cien Grammy, pričom prvú získal v roku 1981 v kategórii najlepší inštrumentálny rockový výkon. Získal tiež ceny Brit Award — vyhral v kategórii Best British Male v roku 1994, Zlatý glóbus, cenu Emmy Award a niekoľko nominácií na Oskara v kategórii Best Original Song. Je tiež členom Rock and Roll Hall of Fame a Songwriters Hall of Fame. Celosvetovo ako člen The Police a ako sólový hudobník predal viac ako 100 miliónov albumov.
Mladosť.
Narodil sa v Anglicku, ako najstarší zo štyroch súrodencov matke Audrey, kaderníčke, a otcovi Ernestovi Matthewovi Sumnerovi, mliekarovi a inžinierovi. Jeho súrodencami boli Philip, Angela a Anita.

</doc>
<doc id="46501" title="Teória vodnej opice" url="https://sk.wikipedia.org/wiki?curid=46501">
Teória vodnej opice

Teória vodnej opice (správnejšie: Hypotéza vodnej opice) alebo vodná teória (ľudského pôvodu) (známa aj pod skratkou "AAH/AAT" z anglického "aquatic ape hypothesis/theory") je hypotéza, podľa ktorej prešli prapredkovia človeka etapou života vo vode (resp. vo vode a pri plytkej vode na africkom pobreží) a v tejto etape sa objavili mnohé z našich novodobých rysov (zvláštne ochlpenie, potápací reflex, podkožný prirastený tuk, vzpriamený chod a podobne). 
Jej protikladom je klasická „savanová teória“, podľa ktorej sa prví hominidi vyvinula v savanách Afriky.
Teóriu vypracoval roku 1930 odborník na morskú biológiu sir Alister Hardy (1896-1985) pri štúdiu anatomických materiálov, ale zverejnil ju až roku 1960. K jej prívržencom patria aj napríklad Desmond Morris ("Ľudský živočích") a Elaine Morganová ("Vodná opica").

</doc>
<doc id="46579" title="Richard Martin Willstätter" url="https://sk.wikipedia.org/wiki?curid=46579">
Richard Martin Willstätter

Richard Martin Willstätter (* 13. august 1872, Karlsruhe, Nemecko – † 3. august 1942, Muralto, Švajčiarsko) bol nemecký chemik, ktorý študoval štruktúru chlorofylu a iných rastlinných pigmentov. Za jeho výskum dostal v roku 1915 Nobelovu cenu za chémiu.
Willstatter obhájil svoj doktorát na Univerzite v Mníchove (1894) za jeho prácu o štruktúru kokaínu. Medzitým pracoval ako asistent Adolfa von Baeyera v Mníchove, pokračoval v skúmaní štruktúry alkaloidov a niekoľko ich syntetizoval. Objasnil štruktúru a ukázal, že krvný pigment hém nosí štrukturálnu podobnosť ako porfyrín nájdený v chlorofyle. Bol profesorom chémie na Univerzite v Berlíne a riaditeľom Wilhelmovho Inštitútu v Berlíne (19121916), kde jeho práca spočívala v odhaľovaní štruktúry mnohých pigmentov kvetov a ovocných plodov. Keď bola jeho práca prerušená vojnou, na príkaz Fritza Habera začal pracovať na vývoji plynových masiek.
Počas 20. rokoch 20. storočia pracoval na princípe enzýmových reakcií a vysvetlil, že enzýmy sú chemické látky a nie biologické organizmy. Willstatter bol Žid a tak sa v roku 1924 počas prejavov antisemitizmu v Mníchove vzdal svojej funkcie. Pokračoval vo svojej práci súkromne v Mníchove a neskôr vo Švajčiarsku.

</doc>
<doc id="46580" title="Theodore William Richards" url="https://sk.wikipedia.org/wiki?curid=46580">
Theodore William Richards

Theodore William Richards (* 31. január 1868, Germantown, Pensylvánia, USA – † 2. apríl 1928, Cambridge, Massachusetts) bol americký chemik, nositeľ Nobelovej ceny za chémiu z roku 1914 za určenie atómovej hmotnosti mnohých prvkov.
Životopis.
Narodil sa v Pensylvánii. Jeho rodičia boli William T. Richards, maliar, a Anna Matlack, spisovateľka.
Vzdelanie získal od svojej matky, neskôr odišiel do Anglicka a Francúzska. V roku 1883 začal študovať na Haverford College v Pensylvánii. V roku 1885 začal navštevovať Harvardovu univerzita. Po získaní titulu PhD. v roku 1888 odišiel do Nemecka, kde strávil rok pod vedením Victora Meyera. Vrátil sa na Harvard, stal sa asistentom chémie, neskôr inštruktorom, asistentom profesora a v roku 1901 nakoniec aj profesorom. V roku 1903 sa stal riaditeľom Oddelenia chémie na Harvarde a v roku 1912 bol menovaný riaditeľom Wolcott Gibbs laboratórií.
Oženil sa a mal dve dcéry a syna. Je obľúbené hobby bol golf, kreslenie a plachtenie.
Práca.
Asi polovica jeho diel sa týka výskumu atómových hmotností, v roku 1886 začal pracovať s kyslíkom a meďou. Vynašiel nefelometer a v roku 1912 vypočítal, alebo spresnil atómové hmotnosti 30 prvkov.
Zhruba polovicu svojej kariéry sa venoval výskumu atómových hmotností. Podľa G. B. Forbesa do roku 1932 Richards a jeho študenti preskúmali 55 prvkov. Bol prvý, kto pomocou chemickej analýzy ukázal, že prvok môže mať viac atómových hmotností, čím podporil myšlienku izotopov.

</doc>
<doc id="46582" title="Viliam Klimáček" url="https://sk.wikipedia.org/wiki?curid=46582">
Viliam Klimáček

Viliam Klimáček (* 14. september 1958, Trenčín) je slovenský dramatik, básnik, prozaik, režisér, scenárista a herec divadla GUnaGU, autor kníh pre deti a mládež.
Životopis.
Vyštudoval lekársku fakultu Univerzity Komenského v Bratislave a pracoval ako anestéziológ v Bratislave. V roku 1992, po deviatich rokoch praxe, zanechal lekárske povolanie a profesionálne sa začal venovať divadlu. Je spoluzakladateľom, režisérom, scenáristom a hercom bratislavského divadla GUnaGU, ktoré pôsobilo od roku 1985 ako amatérsky súbor a v roku 1992 prešlo na profesionálnu bázu.
Tvorba.
Knižne debutoval v roku 1988 zbierkou básní "Až po uši". Vo svojich dielach využíva avantgardné jazykové prostriedky, postupy poklesnutých žánrov, detský a študentský slang a slovné hry, paroduje tradičné náležitosti knihy (motto, doslov a i.), prevracia tradičné literárne motívy a biblické mýty naruby. Rozvíja v nich motívy detstva, dospievania, lásky, erotiky, života i smrti, domova a sveta, no taktiež sa vracia k spomienkam na vojenčinu, život na internáte či na vysokej škole, pričom demonštruje radostný a hravý vzťah k životu, v obrazoch reality často využíva jej grotesknosť a absurdnosť. 

</doc>
<doc id="46628" title="Blu-ray" url="https://sk.wikipedia.org/wiki?curid=46628">
Blu-ray

Disk Blu-ray (z anglického "Blue Ray", teda modrý lúč) je jeden z najnovších formátov vysokokapacitných optických diskov určených primárne pre uloženie videa vo vysokom rozlíšení a/alebo veľkého množstva dát. Štandard Blu-ray vyvíja konzorcium spoločností Blu-ray Disc Association (BDA). V porovnaní s konkurenčným formátom HD DVD má Blu-ray vyššiu kapacitu v každej vrstve, a to 25 GB oproti 15 GB, ale v prvotnej fáze bude jeho výroba drahšia..
Názov Blu-ray je odvodený od farby vlnovej dĺžky lasera (405 nanometrov), ktorý číta dáta na nosiči. Vzhľadom na nižšiu vlnovú dĺžku umožňuje systém Blu-ray uložiť na štandardný disk s priemerom výrazne viac dát než DVD, ktoré používa červený laser s vlnovou dĺžkou 650 nm.
História.
Pôvodný vývoj nového média pre vysokú kapacitu záznamu začala firma Sony vo forme dvoch projektov s použitím nových, krátkovlnných diód: UDO (Ultra Density Optical) a DVR Blue (spolu s firmou Pioneer). Druhý z projektov sa uchytil a stal sa základom pre budúcu špecifikáciu Blu-ray (presnejšie pre BD-RE). V princípe si boli obe technológie podobné. Prvé prototypy DVR Blue boli prezentované na výstave CEATEC v októbri 2000. Vzhľadom na to, že Blu-ray Disc norma definuje záznam dát na vrstvu najbližšie k povrchu disku, boli prvotné disky náchylné na kontamináciu a škrabance a museli byť uzatvorené v plastových kazetách (caddy) s cieľom ich ochrany. Dňa 19. februára 2002 bol projekt oficiálne označený ako "Blu-ray" a médium ako "Blu-ray Disc", pričom bol ohlásený vznik pracovnej skupiny "Blu-ray Disc founder group". Skupina začala svoju činnosť 20. mája 2002. Spojilo sa v nej deväť popredných elektronických firiem: Sony, Panasonic, Pioneer, Philips, Thomson, LG Electronics, Hitachi, Sharp a Samsung (teraz už aj v Blu-ray 3D). Výstupom bolo definovanie štandardu a smeru ďalšieho vývoja. S cieľom umožniť väčšiu účasť ďalších firiem v máji 2004 oznámila táto skupina vytváranie asociácie "Blu-ray Disc", ktorá začala svoju činnosť 4. októbra 2004. Dnes má asociácia 19 členov.
Druhy diskov.
Jednovrstvový Blu-ray disk (BD) umožňuje uložiť 23,3 GB, 25 GB alebo 27 GB dát, čo je dostatočná kapacita poskytujúca štyri hodiny videozáznamov so zvukom vo vysokom rozlíšení. Dvojvrstvový BD umožňuje uložiť na nosič až dvojnásobok, teda 46,6 GB, 50 GB alebo 54 GB. Disky s kapacitami 100 a 200 GB, teda štyrmi alebo ôsmimi vrstvami, sú vo vývoji.
V pláne je aj výroba diskov s priemerom na účely využívania v digitálnych videokamerách. Tieto disky by mali dosahovať kapacitu 15,6 GB v dvoch vrstvách.
Technológie.
Laser a optika.
Systémy Blu-ray využívajú na čítanie a zápis dát modrofialový laser s vlnovou dĺžkou 405 nanometrov. Bežné CD a DVD používajú infračervený laser s vlnovými dĺžkami 780 a 650 nanometrov. Najmenší bod, na ktorý je schopný laser zaostriť, je obmedzený rozptylom a závisí od vlnovej dĺžky svetla a clony použitého objektívu. Znížením vlnovej dĺžky, využitím vyššej clony (0,8 v porovnaní s 0,6 pre DVD), použitím systému duálneho objektívu a vytvorením tenšej odrazovej vrstvy, možno laserový lúč presnejšie zaostriť na povrch disku. Tým sa na disku vytvorí menší bod, čo umožní umiestniť viac informácií do danej plochy. Okrem vylepšení v oblasti optiky sú dáta zakódované zdokonaleným a optimalizovaným kódovaním, čoho dôsledkom je ešte vyššia kapacita disku.
Kodeky.
Kodeky využité pri ukladaní video a audiozáznamov výrazne ovplyvňujú priestor, ktorý je potrebný na uloženie obsahu disku. V prvej fáze uvedenia na trh budú všetky filmy uložené vo formáte MPEG-2.
Formát BD-ROM podporuje minimálne tri videokódovania: MPEG-2, čo je štandard, ktorý využíva aj DVD; H.264/AVC odvodený z MPEG-4; a VC-1 založený na kodeku použitom vo Windows Media 9 od Microsoftu. MPEG-2 umožňuje uložiť na jednovrstvový BD-ROM približne dve hodiny obsahu vo vysokom rozlíšení, druhý a tretí kodek, ktoré sú efektívnejšie, umožňujú uložiť až štyri hodiny obsahu vo vysokom rozlíšení na jednu vrstvu.
Na ukladanie zvukových stôp a záznamov dokáže BD využiť lineárne (nekomprimované) PCM, Dolby Digital, Dolby Digital Plus, DTS, DTS-HD a Dolby Lossless (bezstratová kompresia známa tiež ako MLP).
Kompatibilita.
Asociácia Blu-ray odporúča výrobcom zachovať spätnú kompatibilitu s DVD, ale toto odporúčanie nie je záväzné.
Spoločnosť JVC vyvinula technológiu s troma vrstvami, ktorá umožňuje uložiť v rozdielnych vrstvách dáta vo formáte DVD a dáta vo formáte Blu-ray. To by zákazníkovi umožnilo kúpiť disk prehrávateľný prostredníctvom súčasných DVD prehrávačov a v budúcnosti, ak si zákazník kúpi Blu-ray prehrávač, bude mať možnosť sledovať obsah s vysokým rozlíšením z toho istého disku.
Regionálne rozdelenie.
Regionálne kódovanie pre filmy na diskoch Blu-ray bude odlišné od regionálneho kódovania použitého pri DVD:

</doc>
<doc id="46646" title="Kondor veľký" url="https://sk.wikipedia.org/wiki?curid=46646">
Kondor veľký

Kondor veľký alebo kondor golierkatý ("Vultur gryphus") je dravec z čeľade supovcovitých, jeden z najväčších lietajúcich vtákov.
Opis.
Má tmavé zafarbenie s belavými predlakťovými letkami na vrchnej strane, zafarbenými podobne ako príslušné veľké a stredné krovky a biely golier. Hlavu a časť krku má holú, ako ostatní príslušníci podradu - na hlave sa mu však tiahne počínajúc od polovice zobáka až na temeno hrebeňovitý výrastok. Koža holej časti je bradavičnatá a červeno zafarbená. Ostatné znaky sú charakteristické pre celý podrad. Nosové štrbiny oboch strán vzájomne komunikujú - nemajú kostenú priehradku, zobák je relatívne slabší, s hákom iba na konci čeľuste, a nohy, bez výrazného charakteru dravčích nôh, nesú na prstoch iba slabšie pazúry. Z prstov je najdlhší prostredný. Jeho priemerná výška je asi 110 centimetrov a môže dosahovať hmotnosť až 12 kilogramov. Rozpätie krídel môže mať i viac ako 3 metre. Lieta vo výške až do 7000 metrov a môže sa dožiť do 70 rokov. Jeho najbližší príbuzný je kondor kalifornský (Gymnogyps californianus).
Pôsobisko.
Areál kondora veľkého sa rozprestiera v Južnej Amerike v Andách, od Ekvádora až po Patagóniu a Ohňovú zem.
Potrava.
Kondor veľký sa živí zväčša zdochlinami, pri tom sa správa ako supy Starého sveta a načína prvú brušnú dutinu. Jeho nezvyčajne veľké krídla (má najväčšiu plochu krídel medzi vtákmi) mu dovoľujú pri plachtivom lete prekonávať jednak veľké plošné vzdialenosti, jednak výškové rozdiely. Kondory sledujú jeden druhého a zletujú sa na zdochliny. Útoky na živú zver sú zriedkavé, a ak sa vyskytnú ide vždy o mladé, alebo choré zvieratá.
Mláďatá.
Samec kondora veľkého je väčší, ako samica. Hniezdia na skalách, bez výraznejšej úpravy hniezda, často iba na holej skale. Znášajú dve vajcia. Inkubačný čas je okolo dvoch mesiacov. Mláďatá sa vyvíjajú pomaly a starajú sa o nich obaja rodičia. Celkom operené sú v 6 mesiacoch. Pohlavnú zrelosť dosahujú v siedmom až ôsmom roku.
Chov v zoo.
Na Slovensku ho chová Zoologická záhrada Košice.

</doc>
<doc id="46669" title="Mats Sundin" url="https://sk.wikipedia.org/wiki?curid=46669">
Mats Sundin

Mats Sundin (* 13. február 1971, Bromma, Švédsko) je bývalý švédsky hokejista a reprezentant v ľadovom hokeji.
Klubový hokej.
Mats Johan Sundin je stredný útočník. Hral s číslom 13. V najvyššej súťaži začal hrať v sezóne 1989/90 za Djurgårdens IF Štokholm v švédskej Elitserien. V roku 1989 ho v úvodnom drafte NHL vybralo dnes už neexistujúce mužstvo Quebec Nordiques v prvom kole ako absolútnu jednotku v celkovom poradí. Bol ako prvý Európan draftovaný ako číslo 1 tímom NHL vo vstupnom drafte. V sezóne 1990/91 sa stal stabilným hráčom Quebecu. V sezóne 1991/1992 v zápase proti Hartfordu zaznamenal 7 bodov za 5 gólov a 2 asistencie. V sezóne 1992/1993 si v 80 zápasoch utvoril osobné maximum, keď dosiahol 114 bodov (47 gólov a 67 asistencií).
Rok pred zánikom mužstva, počas sezóny 1994/95 prestúpil do mužstva Toronto Maple Leafs. (Vo výmene bolo zahrnutých 6 hráčov (traja na každej strane) a 2 práva výberu v prvom kole draftu. Toronto okrem iných poslalo za Sundina aj svojho kapitána Wendela Clarka). V roku 1997 sa stal 16-tym kapitánom Maple Leafs.
V sezóne 2002/2003 zaznamenal svoj tisíci bod v NHL. V sezóne 2006/2007 zaznamenal svoj gól s poradovým číslom 500 počas oslabenia v predĺžení zápasu proti Calgary. Počas svojej hráčskej kariéry v drese Maple Leafs vyhral tímové bodovanie v každej sezóne okrem sezóny 2003/2004, keď ho prekonal Ruský hokejista Alexander Mogiľnyj. Je tretí v historických tabuľkách Maple Leafs v bodoch, tretí v góloch, štvrtý v asistenciách a deviaty v počte odohraných zápasov. Je kapitánom najdlhšie spomedzi všetkých hráčov nenarodených v Severnej Amerike v histórii NHL a zároveň je druhý najdlhšie slúžiaci kapitán spomedzi aktívnych hráčov. Mal uzavretú zmluvu na príjem 6,84 milióna dolárov ročne a bol druhým najlepšie plateným hráčom mužstva.
V decembri 2008 podpísal zmluvu s Vancouverom Canucks a za Vancouver debutoval 7. januára 2009 v zápase proti Edmonton Oilers.
30. septembra 2009 ohlásil ukončenie kariéry.
Reprezentácia.
Mats Sundin bol dlhoročný reprezentant Švédska a bol kapitánom švédskej reprezentácie na ZOH 2006 v Turíne, kde získalo Švédsko zlaté medaily. Hral s reprezentačným dresom číslo 13.
Zimné olympijské hry 2006.
Po rozpačitom úvode, keď v základnej skupine skončilo Švédsko až na treťom mieste po prehrách s Ruskom 0:5 a Slovenskom 0:3, už nezaváhalo. V štvrťfinále zdolalo Švajčiarsko 6:2, v semifinále Česko 7:3 a vo finále severského rivala Fínsko tesne 3:2. Mats Sundin bol kapitánom zlatého mužstva a s 27 strelami bol najčastejšie strieľajúcim hráčom mužstva.

</doc>
<doc id="46702" title="Mesto (Slovensko)" url="https://sk.wikipedia.org/wiki?curid=46702">
Mesto (Slovensko)

Mesto je v právnom systéme Slovenskej republiky (SR) postavenie, ktoré obci udelí Národná rada SR po splnení podmienok podľa § 22 ods. 1 zákona Slovenskej národnej rady č. 369/1990 Zb. zo 6. septembra 1990 o obecnom zriadení v znení neskorších predpisov (pozri kapitolu Vyhlásenie obce za mesto). Mesto je – rovnako ako obec – samostatným územným samosprávnym a správnym celkom SR. Mesto má svoje územie, ktoré tvorí jedno alebo viac katastrálnych území. Mesto je právnickou osobou, ktorá združuje osoby, ktoré majú na jeho území trvalý pobyt a ktorí vykonávajú samosprávu mesta (pozri miestna územná samospráva) prostredníctvom volených orgánov mesta (primátora, mestského zastupiteľstva), miestnym referendom a zhromaždením obyvateľov mesta. Samosprávna pôsobnosť mesta môže byť obmedzená len na základe zákona.
Obec používa pred svojim názvom pomenovanie mesto. Pri výkone samosprávy používa symboly – erb mesta, vlajku mesta, pečať mesta a mestské insígnie.
Vyhlásenie obce za mesto.
Článok 70 Ústavy Slovenskej republiky sa zmieňuje o spôsobe vyhlásenia obce za mesto. Vzhľadom na stručnú formuláciu toho ústavného článku si táto problematika vyžaduje konkretizáciu zákonom. Podrobnú úpravu obsahuje zákon 369/1990 Zb. o obecnom zriadení v § 22 a Metodický pokyn Ministerstva vnútra Slovenskej republiky na prípravu a vykonanie územných zmien (SVS-233004-2009/06739 z 5. mája 2009) a zákon o obecnom zriadení (369/1990).
Národná rada Slovenskej republiky môže vždy k 1. januáru na návrh vlády vyhlásiť za mesto tú obec, ktorá:
Obec možno vyhlásiť za mesto, aj keď nespĺňa podmienku počtu obyvateľov ak je to opodstatnené vzhľadom na splnenie ostatných uvedených predpokladov. Podaniu žiadosti o pridelenie postavenia mesta musí predchádzať referendum obyvateľov obce. Obec podáva žiadosť o vyhlásenie za mesto po spomínanom hlasovaní obyvateľov obce, ktoré malo pozitívny výsledok prostredníctvom obvodného úradu v sídle kraja, v obvode, ktorého sa obec nachádza. Ak malo referendum negatívny výsledok, žiadosť o vyhlásenie obce za mesto obec nepodá. Referendum s negatívnym výsledkom bolo v minulosti napríklad v terajšom meste Gabčíkovo, kde sa obyvatelia vyjadrili proti vyhláseniu tejto obce za mesto.
Obvodný úrad v sídle kraja žiadosť o vyhlásenie obce za mesto podáva Ministerstvu vnútra Slovenskej republiky aj so svojím stanoviskom najneskôr do konca septembra kalendárneho roka. Vo svojom stanovisku krajský úrad uvedie jednoznačné odporučenie, alebo neodporučenie vyhlásenia obce za mesto a dôvody, z ktorých obvodný úrad pri odporučení alebo neodporučení vychádzal. Obvodný úrad v sídle kraja ďalej uvedie údaje o historickom vývoji obce, prínos mesta pre jeho okolie a kraj a vyhodnotenie plnenia podmienok podľa § 22 ods. 1 zákona o obecnom zriadení. Obec za mesto vyhlasuje k 1. januáru Národná rada SR na návrh vlády SR. Ak bolo obci pridelené postavenie mesta, obec pred svojím názvom používa pomenovanie mesto. 1. januára 2016 pribudli na Slovensku 2 nové mestá Gabčíkovo na juhu a Turany na severe Slovenska. 1. januára 2020 pribudlo na Slovensku 1 nové mesto Nesvady na juhu Slovenska. Počet miest na Slovensku je 141.
Uznesenie Národnej rady Slovenskej republiky o vyhlásení obce za mesto sa uverejňuje v Zbierke zákonov Slovenskej republiky a na jeho základe vydá vláda obci osvedčenie o vyhlásení obce za mesto.
Najväčším mestom na Slovensku je Bratislava ( obyvateľov k ) a najmenšími sú Dudince ( obyvateľov) a Modrý Kameň ( obyvateľov).
Najväčšie obce bez postavenia mesta.
K 31. 12. 2020 (podľa Štatistického úradu):

</doc>
<doc id="46710" title="Gertrude Steinová" url="https://sk.wikipedia.org/wiki?curid=46710">
Gertrude Steinová

Gertrude Steinová (* 3. február 1874, Allegheny, Pensylvánia, USA – † 27. júl 1946, Neuilly-sur-Seine, Francúzsko) bola americká spisovateľka, žurnalistka, poetka, dramatička a v neposlednej miere aj zberateľka umenia. Strávila prevažnú časť svojho života vo Francúzsku. Je známa aj tým, že spoločne s bratom Leom Steinom založila vo vlastnom dome súkromnú galériu moderného umenia. Galéria bola situovaná priamo v Paríži na 27 rue de Fleurus. Pravidelnými návštevníkmi tohoto salónu boli mnohí významní umelci začínajúceho 20. storočia, ako maliari Pablo Picasso, Henri Matisse, Paul Cézanne, či spisovatelia ako Sherwood Anderson, Ernest Hemingway, Francis Scott Fitzgerald a mnohí ďalší. Je dosť pravdepodobné, že práve ona začala častejšie používať termín ″stratená generácia″ ako označenie pre výnimočnú skupinu mladých spisovateľov.
Životopis.
Narodila sa ako najmladšia z piatich detí židovským rodičom, ktorí pochádzali z nemeckého Bavorska. Jej otec bol úspešným podnikateľom a celá rodina bola veľmi dobre finančne zabezpečená. Gertruda už ako trojročná navštívila spoločne s rodinou Viedeň a Paríž. Po návrate z Európy v roku 1878 sa usadili v Oaklande v Kalifornii. V období rokov 1893 – 1897 navštevovala Radcliff College (Harvard University), kde sa pod vedením známeho psychológa Williama Jamesa venovala aj experimentálnemu výskumu. Dva roky strávila na Johns Hopkins Medical School v Baltimore štúdiom medicíny, ktoré predčasne opustila v roku 1901.
Spoločne s bratom Leom odišla v roku 1903 do Paríža, kde strávila zvyšok svojho života. Leo sa venoval umeleckej kritike. Obom sa podarilo v rokoch 1903 – 1914 vybudovať v ich dome na 27 Rue de Fleurus súkromnú galériu moderného umenia. Ich dom sa stal miestom, kde sa sa stretávali začínajúci spisovatelia, maliari, skladatelia. Na stenách ich štúdia viselo už v roku 1906 mnoho obrazov takých umelcov ako bol Henri Manguin, Pierre Bonnard, Pablo Picasso, Paul Cézanne, Pierre Auguste Renoir, Honoré Daumier, Henri Matisse.
V roku 1907 stretla svoju životnú partnerku Alice B. Toklas, ktorá prišla do Paríža z Ameriky. Postupne sa dôverne zblížili. Alice sa presťahovala na 27 Rue de Fleurus a od roku 1912 žili v lesbickom vzťahu. Alice sa starala o domácnosť, pomáhala s korešpondenciou, organizovala a zúčastňovala sa večierkov a výletov s Gertrudou. Na jar 1914 sa Leo Stein odsťahoval do blízkosti Florencie v Taliansku. Rozsiahlu zbierku obrazov si po dohode so sestrou rozdelili.
Počas I.svetovej vojny ako dobrovoľníčka rozvážala na vlastnom aute zásoby po francúzskych nemocniciach. Už v priebehu 20. rokov boli steny jej známeho salónu na 27 Rue de Fleurus pokryté obrazmi mnohých avantgardných maliarov. Jej umelecká zbierka a atmosféra galérie priťahovala záujem niektorých známych spisovateľov, akým bol napr. Ernest Hemingway, Ezra Pound, Sherwood Anderson či Thornton Wilder.

</doc>
<doc id="46774" title="Pavol Kuljaček" url="https://sk.wikipedia.org/wiki?curid=46774">
Pavol Kuljaček

Ing. Pavol Kuljaček (* 12. február 1951) je slovenský politik, poslanec Národnej rady Slovenskej republiky v jej 3. volebnom období (2002-2006).
Nastúpil 25. október 2005 ako náhradník na neuplatňovaný mandát poslanca Jirka Malchárka. Stal sa členom Klubu poslancov NR SR za ANO, v ktorom paradoxne nie je ani jeden člen ANO. Bol členom Výboru NR SR pre financie, rozpočet a menu, Osobitného kontrolného výboru NR SR na kontrolu činnosti Vojenského spravodajstva a Výboru NR SR pre hospodárstvo, privatizáciu a podnikanie.

</doc>
<doc id="46843" title="Zoznam astronomických článkov/B" url="https://sk.wikipedia.org/wiki?curid=46843">
Zoznam astronomických článkov/B

Tento index bol automaticky vygenerovaný podľa tejto . Obsahuje 90 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
b.
B 1300
ba.
Babelsberg Observatorium – Baham – Baldetova metóda odhadu jasnosti kométy – Balón (súhvezdie) – Balónová družica – Baran (súhvezdie) – Barnard 68 – Barnardova galaxia – Barnardova hviezda – Bart Jan Bok – Barycentrum – Baryónové číslo – Baten Kaitos – Bayerovo označenie
bd.
BD-10°3166 – BD-19°733
be.
Beacon (družica) – Beagle 2 – Bebhionn (mesiac) – Becklinov-Neugebauerov objekt – Beid – Belinda (mesiac) – Bellatrix – Benjamin Baillaud – Benjamin Boss – BepiColombo – Bergedorfer Spektraldurchmusterung – Bergelmir (mesiac) – Bernard Ferdinand Lyot – Bertil Lindblad – Bestla (mesiac) – Beta Arae – Beta Camelopardalis – Beta Comae Berenices – Beta Corona Austrinidy – Beta Doradus – Beta Gruis – Beta Hydrae – Beta Hydri – Beta Monocerotis – Beta Pictoris – Beta Trianguli – Betelgeuze – Betria – Beyerova metóda odhadu jasnosti kométy – Beztiažový stav
bh.
Bharani – Bháskará (družica)
bi.
Bianchiho kozmológia – Bianka (mesiac) – Bidelmanova hviezda – Biela diera – Biela noc – Biely trpaslík – Big Bear Solar Observatory – Big Bird – Big crunch – Binárna sústava (astronómia) – Biologická družica – Biosat – Biosputnik – Bishopov prstenec
bl.
BL Lacertae – Blazar – Bleskové spektrum – Blízkozemská planétka – Blíženci (súhvezdie)
bo.
Bod rovnodennosti – Bod slnovratu – Bodeho hmlovina – Bodový model – Bokova globula – Bolid – Bologna University Observatory – Bolometer – Bolometrická korekcia – BOOMERanG – Bosscha Observatory – Botein – Bottlingerov diagram – Bozónová hviezda
bp.
BPM 37093
br.
Brachium – Brandenburské žezlo – Brian A. Skiff – Bruno Hans Bürgel
bu.
Budiaca hviezda
bý.
Býk (súhvezdie) – Býk Poniatowského

</doc>
<doc id="46844" title="Zoznam astronomických článkov/C" url="https://sk.wikipedia.org/wiki?curid=46844">
Zoznam astronomických článkov/C

Tento index bol automaticky vygenerovaný podľa tejto . Obsahuje 93 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
c?
C'-ťin šan tchien-wen-tchaj – C/1652 Y1 – C/1689 X1 – C/1882 R1 – C/1910 A1 – C/1927 X1 – C/1961 R1 – C/1970 K1 – C/2006 P1 – C/2011 L4 – C/2011 W3 Lovejoy – C/2012 F6 – C/2012 S1 – C/2013 A1 – C/2020 F3 (NEOWISE)
ca.
Cagigal Observatory – Caldwellov katalóg – Callirrhoe (mesiac) – Cambridge Observatory – Canis Minoridy – Canon der Finsternisse – Canon of Solar Eclipses – Canopus – Capella – Caph – Capri Observatory – Carl Friedrich Gauß – Carl Sagan – Carlyle Smith Beals – Caroline Herschelová – Carolyn Jean Spellmanová-Shoemakerová – Carpo (mesiac) – Carringtonov poludník – Carringtonova rotácia – Cartwheel – Cassini (sonda) – Cassini-Huygens – Cassiniho delenie – Cassiniho zákony – Cassiopeia A – Cassiopeia B – Catherine Cesarsky
cd.
CD -38° 11173
ce.
Cefeida – Cefeus (súhvezdie) – Celaeno – Celio Calcagnini – Celková jasnosť kométy – Celostat – Centaurus (súhvezdie) – Centaurus A – Centaurus X-3 – Central Bureau of the International Polar Motion Service – Centrála pre kométy a planétky – Centro Astronómico Hispano-Alemán – Centrum pre malé planétky – Ceraunius Tholus – Cerberus (súhvezdie) – Cerebros Deep Space Station – Cerro Tololo Inter-American Observatory
ci.
Cigara (galaxia) – Cih – Cincinnati Observatory – Circinus X-1 – Cirkumzenitál
ck.
CK Orionis
cl.
Claes-Ingvar Lagerkvist – Clementine (sonda) – Clyde William Tombaugh
co.
Columbova medzera a Titanov prstenec – Coma (kopa galaxií) – Coma Berenicidy – Committee on Space Research – Compton GRO – Cor Caroli – Cornelis Johannes van Houten – CORSA – COS B – Cosmic Background Explorer – Cosmos 1
cp.
CP Puppis
cr.
Crew Safety System
cu.
CubeSat – Culgoora Solar Radio Observatory – Cupid (mesiac) – Cursa
cy.
Cydonia Mensae – Cyg OB2-12 – Cygnus A – Cygnus X-1 – Cygnus X-3 – Cyllene (mesiac) – Cyril V. Jackson

</doc>
<doc id="46845" title="Zoznam astronomických článkov/D" url="https://sk.wikipedia.org/wiki?curid=46845">
Zoznam astronomických článkov/D

Tento index bol automaticky vygenerovaný podľa tejto . Obsahuje 102 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
da.
Dabih – Dabih Maior – Dabih Minor – Dactyl – Daedalia Planum – Daichi – Damokloid – Daniel Matej Kmeť – Daniel Očenáš – Daphnis (mesiac) – David C. Jewitt – David Dunlap Observatory – Dawn (sonda)
dá.
Dávid Fröhlich
de.
DE Bootis – De Mairanova hmlovina – De Sitterov vesmír – Debrecen Heliophysical Observatory – Deceleračný parameter – Decrux – Deep Impact (sonda) – Deep Space 1 – Definitívna dráha kométy – Deimos (mesiac) – Dejiny výskumu slnečnej sústavy – Deklinačná kružnica – Deklinácia (astronómia) – Delfín (súhvezdie) – Dellingerov jav – Delta Aurigidy – Delta Cancridy – Delta Centauri – Delta Cephei – Delta Leonidy – Delta Pavonidy – Delta Pavonis – Delta Scuti – Delta Trianguli – Delta Velidy – Delta-v – Deneb – Deneb Algiedi – Deneb Dulfim – Deneb Kaitos – Deneb Kaitos Schemali – Denebola (hviezda) – Denný polčas – Desdemona (mesiac) – Despína (mesiac) – Deviata planéta
dh.
Dheneb
di.
Dia (mesiac) – Diadème – Diadém (dvojhviezda) – Dial – Diaľkový prieskum Zeme – Diapason – Diazenitál – Diferenciálna rotácia – Difúzna hmlovina – Dichotómia (astronómia) – Diona (mesiac) – Dirk Brouwer – Disková galaxia – Dissertatio cum Nuncio Sidereo – Divá kačica (hviezdokopa)
dl.
Dlhoperiodická kométa – Dlhoperiodická premenná hviezda
dĺ.
Dĺžka výstupného uzla
do.
Dokonalý kozmologický princíp – Dokovanie a kotvenie kozmickej lode – Dominion Astrophysical Observatory – Dopplerov jav – Dotyčnicový meteoroid
dr.
Dračia búrka – Drak (súhvezdie) – Drak (trpasličia galaxia) – Drakonická obežná doba – Drakonidy – Drakova rovnica – Dráha hviezdy – Dráha nebeského telesa – Dráhová rezonancia – Dredge-up – Družica – Družicová geodézia
ds.
Dschubba
du.
Dub Karola II. – Dubhe – Dumbellova galaxia
dú.
Dúha
dv.
Dvojeliptická prechodová dráha – Dvojhviezda – Dvojplanéta – Dvojplanétka – Dvojriadkové elementy dráhy
dw.
Dwingeloo 1 – Dwingeloo 2
dx.
DX Cancri
dy.
Dym – Dynamická paralaxa – Dysnomia (mesiac)

</doc>
<doc id="46847" title="Zoznam astronomických článkov/E" url="https://sk.wikipedia.org/wiki?curid=46847">
Zoznam astronomických článkov/E

Tento index bol automaticky vygenerovaný podľa tejto . Obsahuje 140 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ed.
Edasich – Eddingtonov model – Eddingtonova rovnica – Edmund Halley – Eduard Pittich – Edward D. Swift – Edward Emerson Barnard – Edward James Stone – Edward L. G. Bowell – Edward Victor Appleton – Edwin Hubble
ef.
Efektívna šírka – Efektívne zrýchlenie častice kométy – Efektívny potenciál – Efemerida – Efemérna oblasť
eg.
Egg Nebula
ech.
Echo (družica)
ei.
Einsteinov prstenec – Einsteinova gravitačná konštanta – Einsteinova veža
ej.
Ejnar Hertzsprung
ek.
Ekliptika – Ekliptikálna dĺžka – Ekliptikálna sústava súradníc – Ekliptikálna šírka – Ekosféra Slnka – Ekran – Ekvidenzitometrická metóda – Ekvinokcium (súradnice)
el.
El Nath – Elara (mesiac) – Eleanor Francisová Helinová – Electra (hviezda) – Elektrické pole Zeme – Elektrický stroj (súhvezdie) – Elementy dráhy – Elemír Csere – Elipsoid rýchlostí – Elipsoidná premenná hviezda – Eliptická dráha – Eliptická galaxia – Elizabeth Roemerová – Elmuthalleth – Elongácia (astronómia) – Elysium Mons – Elysium Planitia
em.
Emdenova polytropná guľa – Emil Buchar – Emisná hmlovina
en.
Enceladus (mesiac) – Enckeho kométa – Enckeho medzera – Encyklopédia astronómie – Enif
ep.
Epakta – Epimeteus (mesiac) – Epocha (astronómia) – Epsilon Aquarii – Epsilon Aquilae – Epsilon Arietis – Epsilon Centauri – Epsilon Eridani – Epsilon Indi – Epsilon Lyrae – Epsilon Reticuli – Epsilon Tauri
er.
Eratosthenes z Kyrény – Erebus Montes – Ergosféra – Eric Walter Elst – Eridanus (kopa galaxií) – Eridanus (súhvezdie) – Erinome (mesiac) – Ernest William Brown – Ernst Heinrich Weber – Ernst Karl Abbe – Ernst Wilhelm Leberecht Tempel – Erriapo (mesiac) – Eruptívna dvojhviezda – Eruptívna premenná hviezda
es.
Eskimák (hmlovina) – ESO 137-001 – ESO 269-57 – ESO 510-G13 – ESRO-1A – ESRO-1B – ESTCube-1
et.
Eta Aquaridy – Eta Aquilae – Eta Carinae – Eta Carinidy – Eta Centauri – Eta Cephei – Eta Leonis – Etamin
eu.
EU Delphini – Euanthe (mesiac) – Eudémos z Rodosu – Eugène Joseph Delporte – Eugène Michel Antoniadi – Eugene Merle Shoemaker – Eukelade (mesiac) – Euporie (mesiac) – European Retrievable Carrier – Európa (mesiac) – Európska bolidová sieť – Európska organizácia pre využívanie meteorologických satelitov – Európske južné observatórium – Eurydome (mesiac)
ev.
Evekcia
ex.
Excentricita (astronómia) – ExoMars – ExoMars Trace Gas Orbiter – Exomesiac – Exosféra – Explorer 1 – Explorer 10 – Explorer 11 – Explorer 12 – Explorer 13 – Explorer 14 – Explorer 15 – Explorer 16 – Explorer 17 – Explorer 18 – Explorer 23 – Explorer 3 – Explorer 33 – Explorer 35 – Explorer 4 – Explorer 49 – Explorer 6 – Explorer 7 – Explorer 8 – Explorer 9 – Extrafokálna metóda odhadu jasnosti kométy – Extragalaktická astronómia – Extrasolárna planéta
ez.
EZ Aquarii

</doc>
<doc id="46848" title="Zoznam astronomických článkov/G" url="https://sk.wikipedia.org/wiki?curid=46848">
Zoznam astronomických článkov/G

Tento index bol automaticky vygenerovaný podľa tejto . Obsahuje 143 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ga.
Gacrux – Galaktická astronómia – Galaktické halo – Galaktický disk – Galaktický pól – Galatea (mesiac) – Galaxia – Galaxia (Mliečna cesta) – Galaxia v Trojuholníku – Galaxy Evolution Explorer – Galileo (kozmická sonda) – Galileo Galilei – Galileove mesiace – Galská skupina – Gama astronómia – Gama Doradidy – Gama Leporis – Gama Normidy – Gama Pavonis – Gama Velidy – Gama Volantis – Gama2 Normae – Ganymede (mesiac) – Garnetová hviezda – Gatria – Gaussov rok
ge.
Geminga – Geminidy – Gemma – Geocentrizmus – Geodetická družica – Geoffrey Ronald Burbidge – Georg Rhaeticus – George Bassett Clark – George Biddell Airy – George Darwin – George Driver Nelson – George Ellery Hale – George Henry Peters – George Ogden Abell – George Phillips Bond – George Van Biesbroeck – George William Hill – Georges Lemaître – Georgij Nikolajevič Babakin – Geostacionárna dráha – Geostacionárna družica – Gerard Kuiper – Gerhard Herzberg – Gerolamo Cardano
gé.
Gérard Maurice Clemence
gg.
GGTS
gi.
Gianfar – Gienah – Gienah Gurab – Giordano Bruno – Giorgio Abetti – Giovanni Battista Donati – Giovanni Battista Riccioli – Giovanni Battista Zupi – Giovanni Domenico Cassini – Giovanni Schiaparelli – GIOVE-A – Girtab – Giuseppe Piazzi
gj.
GJ 1002 – GJ 1061 – GJ 1245 – GJ 388 – GJ 436
gl.
Gl 529 – Gleb Alexandrovič Čebotariov – Gliese 1 – Gliese 146 – Gliese 167 – Gliese 174 – Gliese 204 – Gliese 2046 – Gliese 229 – Gliese 250 – Gliese 269 – Gliese 3021 – Gliese 320 – Gliese 33 – Gliese 349 – Gliese 40 – Gliese 420 – Gliese 428 – Gliese 505 – Gliese 528 – Gliese 532 – Gliese 546 – Gliese 556 – Gliese 581 – Gliese 581 g – Gliese 611 – Gliese 615 – Gliese 623 – Gliese 656 – Gliese 667 – Gliese 673 – Gliese 674 – Gliese 687 – Gliese 707 – Gliese 775 – Gliese 777 – Gliese 783 – Gliese 833 – Gliese 868 – Gliese 876 – Gliese 892
gn.
GN-z11 – Gnómon
go.
GOCE – Gomeisa – Gorgonea Tertia
gq.
GQ Lupi
gr.
Graf rezov charakteristickej energie C3 – Grafias – Gravahviezda – Gravitačná diferenciácia – Gravitačná kontrakcia – Gravitačná singularita – Gravitačná šošovka – Gravitačná vlna – Gravitačný kolaps (astronómia) – Gravitačný manéver – Gravitačný parameter – Gravitačný potenciál – GRB 050904 – GRB 970228 – GRBAlpha – Greip (mesiac) – Grigorij Nikolajevič Neujmin – Groombridge 1618 – Groombridge 1830 – Groombridge 34 – Grumium – Gruzínske štátne astrofyzikálne observatórium
gs.
GSC 02652-01324
gu.
Guillaume Bigourdan – Guľová hviezdokopa – Gumova hmlovina

</doc>
<doc id="46850" title="Zoznam astronomických článkov/I" url="https://sk.wikipedia.org/wiki?curid=46850">
Zoznam astronomických článkov/I

Tento index bol automaticky vygenerovaný podľa tejto . Obsahuje 67 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
i.
I Hydrae – I Zwicky 18 – I Zwicky 18 C
ib.
Ibn Bádždža – Ibn Rušd – Ibn Tufajl
ic.
IC 1 – IC 10 – IC 1059 – IC 1101 – IC 1396 – IC 1613 – IC 167 – IC 2177 – IC 2631 – IC 2944 – IC 3 – IC 342 – IC 4191 – IC 43 – IC 4997 – IC 5370
id.
Ida Facula
ig.
Igor Kapišinský – Igor Stanislavovič Astapovič
ij.
Ijiraq (mesiac)
il.
Ilúzia Mesiaca
im.
IMAGE – Impakt astronomického telesa – Impaktný kráter
in.
Index Catalogue – Indián (súhvezdie) – Inflačný vesmír – Inflácia (vesmír) – Informačný paradox čiernych dier – Infračervená astronómia – Infračervený prebytok – Ingrid van Houten-Groeneveldová – InSight – Institute of Space and Astronautical Science – Instytut Astronomiczny Uniwersytetu Wrocławskiego – INTEGRAL – Interkozmos – International Designator – International Telecommunications Satellite – Interstellar Boundary Explorer – Inuitská skupina
io.
Io (mesiac) – Iocaste (mesiac) – Ionosféra – Iota Horologii – Iota Pegasi – Iota Persei – Iota Scorpii – Iota1 Scorpii
ir.
Ira Sprague Bowen – IRAS – IRAS 10214+4724
is.
Isaac Newton – Ishtar Terra – Ismaël Boulliau – Isonoe (mesiac) – Israel Hiebner – ISRU
iz.
Izalobara – Izar – Izidor zo Sevilly

</doc>
<doc id="46852" title="Zoznam astronomických článkov/J" url="https://sk.wikipedia.org/wiki?curid=46852">
Zoznam astronomických článkov/J

Tento index bol automaticky vygenerovaný podľa tejto . Obsahuje 95 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
j.
J Cassiopeiae
j2.
J2000.0
ja.
Jabbah – Jacobiho integrál – Jacques Cassini – Jadro Galaxie – Jadro galaxie – Jadro kométy – Jadro planéty – Jadro Slnka – Jakob Bernoulli – Jakub Pribicer – James Bradley – James Dunlop – James Glaisher – James Peebles – Jan Oort – Jan Śniadecki – Jana Tichá – Japetus (mesiac) – Jarnsaxa (mesiac) – Jarný trojuholník – Jaskyňa (hmlovina) – Jasličky (hviezdokopa) – Jasný obor – Jašterica (súhvezdie)
já.
Ján Andrej Segner – Ján Damaský – Ján Filoponos – Ján Matej Matsko – Ján Šajnovič – Ján Štohl – Ján zo Zredny – Jánus (mesiac)
je.
Jean Baptiste Joseph Delambre – Jean le Rond d’Alembert – Jean Sylvain Bailly – Jean-Baptiste Biot – Jean-Charles de Borda – Jednorožec (súhvezdie) – Jeff T. Alu
jé.
Jérôme Lalande
ji.
Jill Tarterová – Jiří Borovička – Jiří Grygar
jo.
Jocelyn Burnellová – Johann Baptist Cysat – Johann Bayer – Johann Elert Bode – Johann Franz Encke – Johann Gottfried Galle – Johann Heinrich Lambert – Johann Oskar Backlund – Johann Palisa – Johannes Hevelius – Johannes Kepler – John Couch Adams – John Dreyer – John Flamsteed – John Herschel – John Winthrop (astronóm) – Joost Bürgi – Josep Comas i Solà – Joseph Hooton Taylor – Joseph Louis Lagrange – Joseph Nicolas Delisle – Joseph Stepling – Joseph von Fraunhofer – Josip Kleczek – Joviálna planéta
ju.
Jules Baillaud – Juliánske storočie – Juliánsky dátum – Juno (sonda) – Jupiter – Juraj Bardy – Juraj Buchholtz (1688) – Juraj Tóth – Jurajova harfa – Južná koruna – Južná pologuľa – Južná ryba – Južné Delta Aquaridy – Južné Iota Aquaridy – Južné Plejády – Južné Tauridy – Južný kríž – Južný polárny kruh – Južný trojuholník – Južný veterník
jú.
Júlia (mesiac) – Júlové Pegasidy – Júlové Phoenicidy – Júnové Bootidy
jü.
Jürgen Kurths

</doc>
<doc id="46853" title="Zoznam astronomických článkov/K" url="https://sk.wikipedia.org/wiki?curid=46853">
Zoznam astronomických článkov/K

Tento index bol automaticky vygenerovaný podľa tejto . Obsahuje 188 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ka.
Kaffaljidhm – Kaguya (sonda) – Kajam – Kale (mesiac) – Kaliban (mesiac) – Kalifornia (hmlovina) – Kalisto (mesiac) – Kallichore (mesiac) – Kallippos z Kyziku – Kalyke (mesiac) – Kalypso (mesiac) – Kappa Cygnidy – Kappa Pavonis – Kappa Velorum – Kappa1 Ceti – Kapteynova hviezda – Kari (mesiac) – Karl Theodor Robert Luther – Karl Wilhelm Reinmuth – Karma (mesiac) – Karol Dierenberger – Karol Hölský – Karol Leška – Kasiopeja (súhvezdie) – Kastor (hviezda) – Katalóg Hipparcos – Katalóg hviezd – Katalógové číslo satelitu USSPACECOM – Katastrofická teória vzniku planét – Kaus Australis – Kaus Borealis – Kaus Medius
ká.
Kármánova hranica
ke.
Keckove teleskopy – Keelerova medzera – Keid – Kenneth Edgeworth – Kentaur (planétka) – Kepler (družica) – Kepler-20 – Kepler-452 – Kepler-452b – Keplerova rovnica – Keplerove zákony – Keplerovská dráha kométy – Kerberos (mesiac) – Kerrova čierna diera – Kerrova metrika
ki.
Kirkwoodova medzera – Kitalpha – Kiviuq (mesiac)
kl.
Klaudios Ptolemaios
ko.
Kohút (súhvezdie) – Kochab – Koincidencia (fyzika) – Koloman Berényi – Kolonizácia Mesiaca – Kolúr – Koma (astronómia) – Komes – Kometárna globula – Kometárna sonda – Kometárny roj – Kométa – Kométa Arend-Roland – Kométa Beljawsky – Kométa Bennett – Kométa Biela – Kométa Brooks – Kométa C/1999 J2 – Kométa Coggia – Kométa Čurjumov-Gerasimenko – Kométa de Chéseaux – Kométa de Kock-Paraskevopoulos – Kométa Donati – Kométa Hale-Bopp – Kométa Hind – Kométa Hyakutake – Kométa Ikeya-Seki – Kométa Klinkenberg-de Chéseaux – Kométa Klinkerfues – Kométa Kohoutek – Kométa Lexell – Kométa Machholz – Kométa Mrkos – Kométa Pojmanski – Kométa Pons – Kométa roku 1729 – Kométa Seki-Lines – Kométa Shoemaker-Levy 9 – Kométa Skorichenko-George – Kométa slečny Mitchellovej – Kométa West – Kométa Wilson-Hubbard – Kométa zatmenia – Kométa Zhu-Balam – Kométy Kreutzovej skupiny – Kométy Pásma planétok – Komparátor (astronómia) – Kompas (súhvezdie) – Kondenzácia (astronómia) – Konečný osud vesmíru – Koník (súhvezdie) – Konjunkcia (astronómia) – Konská hlava – Kontaktná dvojhviezda – Konvektívna zóna – Koorbitálny mesiac – Kopa galaxií – Kopernikánsky obrat – Kopernikovský princíp – Kordélia (mesiac) – Kore (mesiac) – Korma (súhvezdie) – Kornel Bezay – Kornephoros – Koronálna diera – Koronálna kondenzácia – Koronálny lúč – Koronálny oblak – Koronograf – Koróna (astronómia) – Koróna špirálových galaxií – Korytnačka (súhvezdie) – Kosmos 419 – Kosmos-21 – Kosmos-27 – Kosmos-482 – KOSPAS-SARSAT – Kozliatka (astronómia) – Kozmická loď – Kozmická rýchlosť – Kozmická sonda – Kozmická stanica – Kozmická stanica Tchien-kung – Kozmické havárie – Kozmické neutrínové pozadie – Kozmické observatórium – Kozmické pozadie gravitačných vĺn – Kozmické právo – Kozmické žiarenie – Kozmický let – Kozmický odpad – Kozmický program – Kozmodróm – Kozmogónia – Kozmologická konštanta – Kozmologické paradoxy – Kozmologický červený posun – Kozmologický parameter – Kozmologický princíp – Kozmológia – Kozmonautika – KOZMOS (časopis) – Kozmos (program) – Kozorožec (súhvezdie)
kr.
Krabia hmlovina – Krabí pulzar – Krajská hvezdáreň a planetárium Maximiliána Hella v Žiari nad Hronom – Kraz – Kráter – KREEP – Kressida (mesiac) – Kritická hustota – Kruger 60 – Kruhová dráha – Kruhová rýchlosť – Kružidlo (galaxia) – Kružidlo (súhvezdie) – Kryovulkán
kř.
Křišťan z Prachatic
ks.
Ksí Bootis
ku.
Kubewano – Kuiperov pás – Kuiperovo lietajúce observatórium – Kulminácia (astronómia)
kv.
Kvadrant (astronómia) – Kvadrantídy – Kvarková hviezda – Kvarkovo-gluónová plazma – Kvazag – Kvazar – Kvázi-hviezda
kw.
KW Sagittarii – Kwangmjongsong 3 ho
ky.
KY Cygni
ký.
Kýl (súhvezdie) – Kýl (trpasličia galaxia)

</doc>
<doc id="46858" title="Zoznam astronomických článkov/O" url="https://sk.wikipedia.org/wiki?curid=46858">
Zoznam astronomických článkov/O

Tento index bol automaticky vygenerovaný podľa tejto . Obsahuje 75 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
o?
O’bekiston fanlar Akademiyasining Mirzo Ulug’bek nomidagi Astronomiya Instituti
ob.
OB hviezda – Obeh Zeme – Oberon (mesiac) – Oberthov efekt – Obežná doba (astronómia) – Obežná dráha – Obežná rovina – Obežná rýchlosť – Objav kozmického mikrovlnného pozadia – Objekt hlbokého vesmíru – Oblak – Oblasť H I – Oblasť H II – Oblasť M – Oblasť žiarivej rovnováhy – Obloha – Obor (hviezda) – Obria galaxia – Observatórium Lomnický štít – Observatórium Sierra Nevada – Observatórium Skalnaté pleso – Observatórium Stará Lesná – Obývateľná základňa – Obývateľná zóna
od.
Odvrátená strana Mesiaca
of.
Ofélia (mesiac)
og.
OGLE 2003-BLG-235 – OGLE-2005-BLG-390Lb – OGLE-TR-10 – OGLE-TR-111 – OGLE-TR-113 – OGLE-TR-122b – OGLE-TR-56
ok.
Okolohviezdna hmota – Oktant (astronómia) – Oktant (súhvezdie) – Októbrové Arietidy
ol.
Olbersov paradox – Oldřich Prefát z Vlkanova – Ole Rømer – Oleg Vasilievič Dobrovoľskij – Olomoucký orloj – Oltár (súhvezdie) – Olympus Mons
om.
Omar Chajjám – Omega (hmlovina) – Omega Capricornidy – Omega Centauri – Omega Scorpiidy – Omicron Canis Majoris – Omicron Piscium – Omikron Centauridy
oo.
Oortov mrak komét
op.
Opozícia (astronómia) – Opportunity – Optická astronómia
or.
Oranžový trpaslík – Orionidy – Orión (hmlovina) – Orión (súhvezdie) – Orlan – Orlia hmlovina – Orloj – Ormond Stone – Orol (súhvezdie) – Orthosie (mesiac)
os.
Oscilujúci vesmír – OSIRIS-REx – Osmičková hmlovina
ot.
OTS 44 – Otvorená hviezdokopa
ow.
Owens Valley Radio Observatory
oz.
Označenie planétok – Označenie premenných hviezd

</doc>
