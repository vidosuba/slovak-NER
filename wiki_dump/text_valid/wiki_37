<doc id="221617" title="Zoznam športových článkov/Š" url="https://sk.wikipedia.org/wiki?curid=221617">
Zoznam športových článkov/Š

Tento index bol automaticky vygenerovaný podľa tejto . Obsahuje 151 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ša.
Šach (hra) · Šachar Peerová · Šachmat · Šachová olympiáda · Šachovnica · Šachový symbol · Šachtičky · Šatrandž
šá.
Šárka Strachová
šb.
ŠBK Šamorín
še.
Šen Süe
šh.
ŠHBK Ružinov Bratislava · ŠHK 37 Piešťany · ŠHK Púchov
ši.
Šigejoši Suzuki · Šigemaru Takenokoši · Šigeru Takahaši · Šikha Ubéróíová · Šindži Ono · Šinobu Asagoeová · Širo Azumi · Širo Misaki · Širo Tešima · Šizuo Mijama
ší.
Šípky (hra)
šk.
ŠK Blava Jaslovské Bohunice · ŠK FBC Dragons Ružinov Bratislava · ŠK Futura Humenné · ŠK Hornets Košice · ŠK Odeva Lipany · ŠK Olympia Košice · ŠK Senec · ŠK Slovan Bratislava · ŠK Slovan Bratislava futsal · Škandinávska obrana · ŠKBD Spišská Nová Ves · ŠKF Sereď · Škótske národné futbalové mužstvo · Škótske národné futsalové družstvo mužov · Škótske národné lakrosové družstvo mužov · Škótske národné lakrosové družstvo žien · ŠKP Bratislava (hádzaná muži) · ŠKP Bratislava (hádzaná ženy) · ŠKP Inter Dúbravka Bratislava · ŠKP Košice
šo.
Šodži Džo · Šodžiro Sugimura · Šogo Kamo · Šoiči Nišimura · Šortrek
šp.
Španielske národné florbalové družstvo mužov · Španielske národné florbalové družstvo žien · Španielske národné futbalové mužstvo · Španielske národné futsalové družstvo mužov · Španielske národné futsalové družstvo žien · Španielske národné hádzanárske mužstvo · Španielske národné hádzanárske mužstvo na Majstrovstvách sveta v hádzanej mužov 2009 · Španielske národné inline hokejové družstvo žien · Španielske národné lakrosové družstvo mužov · Španielske národné lakrosové družstvo žien · Španielske národné vodnopólové družstvo mužov · Španielske národné volejbalové družstvo žien · Šport · Športová cyklistika · Športová disciplína · Športová hala Elán · Športová hala v Žiline · Športová streľba · Športovec · Športovec roka (Česko-Slovensko) · Športovec roka 2008 (Slovensko) · Športovec roka 2009 (Slovensko) · Športovec roka 2010 (Slovensko) · Športové centrum Athletic Club · Športové náčinie · Športový areál FC Petržalka · Športový dom Mate Parlova · Športový klub Noxwel · Športový klub Štart Nepočujúci 1947 Bratislava · Športový motocykel · Športový šerm · Športska dvorana Žatika · Šprint
šš.
ŠŠK Prešov
št.
Štadión (moderný) · Štadión Antona Malatinského · Štadión FC ViOn · Štadión FK Senica · Štadión Lokomotívy · Štadión MFK Ružomberok · Štadión MŠK Žilina · Štadión na Sihoti · Štadión pod Zoborom · Štadión San Mamés · Štadión San Mamés Barria · Štadión SNP · Štadión Tatran · Štadión za Starým mostom · Štartová listina Pretekov mieru 1988 · Štartová listina pretekov Tour de France 2014 · Štatistiky a rekordy Juventus FC · Štefan Blaho · Štefan Čambal · Štefan Mačák · Štefan Maixner · Štefan Mereš · Štefan Nadzam · Štefan Páll · Štefan Ružička · Štefan Senecký · Štefan Slivka · Štefan Sluka · Štefan Zamkovský · Štefan Zošák · Štěpán Wagner · Štěpánka Hilgertová · Štrkovecké jazero · Štyria mušketieri
šu.
Šumpei Inoue · Šuniči Kumai
šv.
Švajčiarske národné florbalové družstvo mužov · Švajčiarske národné florbalové družstvo žien · Švajčiarske národné futbalové mužstvo · Švajčiarske národné futsalové družstvo mužov · Švajčiarske národné hádzanárske mužstvo · Švajčiarske národné hokejbalové družstvo mužov · Švajčiarske národné hokejové mužstvo · Švajčiarske národné lakrosové družstvo mužov · Švajčiarske národné lakrosové družstvo žien · Švajčiarske národné vodnopólové družstvo mužov · Švajčiarske národné volejbalové družstvo žien · Švajčiarsky daviscupový tím · Švajčiarsky systém (bridž) · Švajčiarsky systém (šach) · Švédske národné bandyhokejové družstvo žien · Švédske národné florbalové družstvo mužov · Švédske národné florbalové družstvo žien · Švédske národné futbalové mužstvo · Švédske národné futbalové mužstvo na Majstrovstvách sveta 2006 · Švédske národné futsalové družstvo mužov · Švédske národné hádzanárske mužstvo · Švédske národné hádzanárske mužstvo na Majstrovstvách sveta v hádzanej mužov 2009 · Švédske národné hokejové mužstvo · Švédske národné hokejové mužstvo hráčov do 18 rokov · Švédske národné inline hokejové družstvo mužov · Švédske národné lakrosové družstvo mužov · Švédske národné lakrosové družstvo žien · Švédske národné vodnopólové družstvo mužov · Švédske národné volejbalové družstvo žien · Švédske národné ženské futbalové družstvo · Švédsky daviscupový tím

</doc>
<doc id="221620" title="Zoznam športových článkov/U" url="https://sk.wikipedia.org/wiki?curid=221620">
Zoznam športových článkov/U

Tento index bol automaticky vygenerovaný podľa tejto . Obsahuje 71 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
uc.
UC Sampdoria · UCI ProTour
ud.
UD Las Palmas · UD Salamanca · UDHK ŠG Nitra · Udinese Calcio · Udo Riglewski
ue.
UE Sant Julià
uf.
Ufa-Arena
uh.
Uhliská (Nižná) · Uhorský karpatský spolok
uch.
Uchenna Emedolu
ui.
Uičiro Hatta
uk.
UK Snooker Championship · Ukrajinská superliga v hádzanej žien · Ukrajinské národné florbalové družstvo mužov · Ukrajinské národné florbalové družstvo žien · Ukrajinské národné futbalové mužstvo · Ukrajinské národné futsalové družstvo mužov · Ukrajinské národné futsalové družstvo žien · Ukrajinské národné hádzanárske mužstvo · Ukrajinské národné hokejové mužstvo · Ukrajinské národné vodnopólové družstvo mužov · Ukrajinské národné volejbalové družstvo žien
ul.
Uli Maslo · Ulrich Ramé · Ulrich Salchow · Ultimate frisbee · Ultimate X · Ultras
um.
Umberto de Morpurgo
un.
UN Käerjéng 97 · Unión Deportiva Almería · United HC Tongeren · University of North Dakota (hokejový klub) · Univerziáda
ur.
Urawa Red Diamonds · Uros Vico · Uroš Matić · Urszula Radwańská · Uruguajské národné futbalové mužstvo · Uruguajské národné futsalové družstvo mužov · Uruguajské národné futsalové družstvo žien
us.
US Ancona 1905 · US Grosseto FC · US Lecce · US Open · US Open 2003 · US Open 2004 · US Open 2005 · US Open 2006 · US Open 2007 · US Open 2008 · US Open 2009 · US Open 2010 · US Open 2011 · US Open 2015 · US Sassuolo Calcio · US Triestina Calcio · Usaburo Hidaka · Usain Bolt · USD Novese · USTA Billie Jean King National Tennis Center
ut.
Utah Olympic Park Jumps · Utica Comets
uw.
Uwe Ampler · Uwe Krupp
uz.
Uzbecké národné futsalové družstvo mužov · Uzbecké národné futsalové družstvo žien · Uzbecké národné vodnopólové družstvo mužov · Uznaný šport

</doc>
<doc id="221624" title="Zoznam športových článkov/W" url="https://sk.wikipedia.org/wiki?curid=221624">
Zoznam športových článkov/W

Tento index bol automaticky vygenerovaný podľa tejto . Obsahuje 98 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
wa.
Waasland-Beveren · Wade Redden · Wagner Lopes · Waleské národné futbalové mužstvo · Waleské národné futsalové družstvo mužov · Waleské národné lakrosové družstvo mužov · Waleské národné lakrosové družstvo žien · Waleské národné ragbyové družstvo mužov · Wallace Spearmon · Wally Masur · Walter Bonatti · Walter Davis · Walter Dix · Walter Gargano · Walter Marx (1978) · Wanda Rutkiewiczová · Wang Jü-cuo · Washington Capitals · Waveboard · Wawrzyniec Żuławski · Wayde van Niekerk · Wayne Arthurs · Wayne Black · Wayne Ferreira · Wayne Gretzky · Wayne Odesnik · Wayne Rooney
wb.
WBSC Premier 12 2015
we.
Wells Fargo Center (Philadelphia) · Welsh Open · Wembley Stadium · Werner Eschauer · Werner Heel · Wes Brown · Wesley Moodie · Wesley Sneijder · Wesley Snipes · West Bromwich Albion FC · West Ham United FC · Western &amp; Southern Financial Group Masters and Women’s Open · Western &amp; Southern Financial Group Women’s Open 2007 · Westernové jazdectvo
wh.
Whistler Blackcomb · Whistler Olympic Park · Whistler Sliding Centre
wi.
Wielka Krokiew · Wiesław Stanisławski · Wigan Athletic FC · Wilfred Bungei · Wilhelm Steinitz · Wilkes-Barre/Scranton Penguins · Willem II Tilburg · William Alves de Oliveira · William Clothier · William Gallas · Wilmer Allison · Wilson Kipketer · Wilt Chamberlain · Wimbledon (tenis) · Wimbledon 2002 · Wimbledon 2003 · Wimbledon 2004 · Wimbledon 2005 · Wimbledon 2006 · Wimbledon 2007 · Wimbledon 2008 · Wimbledon 2009 · Wimbledon 2010 · Wimbledon 2015 · Wimbledon 2016 · Wincenty Birkenmajer · Windsurfing · Wing-čeun · Winnipeg Jets · Winnipeg Jets (1972 – 1996) · Wisla Krakov · Witold Henryk Paryski
wk.
WKS Śląsk Wrocław (futbal) · WKS Śląsk Wrocław (hádzaná)
wo.
Wojciech Fibak · Wojciech Roj · Wojciech Szczęsny · Wolfgang Loitzl · Wolverhampton Wanderers FC · Women’s Tennis Association · Worcester Sharks · World Baseball Classic 2013 · World Baseball Classic 2017 · World Hockey Association · World Naked Bike Ride · World Open · World Team Cup
wr.
WrestleMania · WrestleMania 29 · WrestleMania XXVIII
wt.
WTA Finals · WTA Tour 2008
wu.
Wu-šu

</doc>
<doc id="221625" title="Zoznam športových článkov/Y" url="https://sk.wikipedia.org/wiki?curid=221625">
Zoznam športových článkov/Y

Tento index bol automaticky vygenerovaný podľa tejto . Obsahuje 18 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ya.
Yahiya Doumbia · Yamaha YZF-R1 · Yan Stastny · Yanina Wickmayerová · Yankee Stadium · Yanko Daučík · Yannick Noah
ye.
Yeimer López
yi.
Yiannis Kouros
yo.
Yohann Diniz · Young Angels Košice · Youri Djorkaeff
yu.
Yusra Mardini
yv.
Yves Allegro · Yves Le Prieur · Yvette Tulip Hlaváčová · Yvon Petra · Yvonne Meusburgerová

</doc>
<doc id="221628" title="Lori farbistý" url="https://sk.wikipedia.org/wiki?curid=221628">
Lori farbistý

Lori farbistý (iné názvy: lori mnohofarebný alebo lori pestrý; lat. "Trichoglossus haematodus" ) je druh austroázijských papagájov, z podčeľade loriorodých a rodu "Trichoglossus" ktorý sa vyskytuje v Austrálii, východnej Indoneézii, Papue-Novej Guinei, Novej Kaledónii, na Šalamúnovch ostrovoch a na ostrovoch štátu Vanuatu. V Austrálii obýva územie pozdĺž východného pobrežia od Queenslandu po Južnú Austráliu a severozápad Tasmánie. Lori mnohofarebný bol introdukovaný aj na územie Perthu v Západnej Austrálii, Aucklandu, na Novom Zélande a do Hongkongu.
Prirodzeným životným prostredím tohto papagája sú lesy, pobrežné buše a dažďové pralesy. Taxón "Trichoglossus haematodus" je rozdelený do viacerých poddruhov.
Opis.
Lori mnohofarebný je, v súlade so svojim pomenovaním veľmi pestrý, druh papagája. Jeho perie je sfarbené takmer všetkými farbami dúhy, u jednotlivých poddruhov sa menia ich kombinácie. Farebné spektrum peria je na hlave (v tvári) a v brušnej časti ohraničené výraznou sýtomodrou farbou. Chrbát, chrbtová strana krídel a kostrč sú sýtozelené, hruď a zobák červené. Jednotlivé farebné plochy sú v závislosti od poddruhov ohraničené niekde žltými, niekde čiernymi plochami. 
Lori mnohofarebný nie je veľký papagáj. Jeho dĺžka je okolo 25-30 cm, rozpätie krídel tohto papagája je okolo 17 cm.
Potrava.
Ako u všetkých loriorodých papagájov je hlavnou potravinovou zložkov peľ a nektár kvetov rastlín. Koniec jazyka tejto čeľade, na ktorom sú štetcovito usporiadané jemné vláknité papily na zbieranie nektáru a peľu z kvetov. Súčasťou ich potravy môžu byť aj druhy dozretého mäkkého ovocia. V súčasnosti sú vo svojej domovskej krajine tieto papagáje častými návštevníkmi špeciálnych kŕmidiel, ktoré sú milovníkmi vtáctva plnené sirupmi, semenami slnečnice, ovocím ako sú jablká, hrušky, či hrozno.
Reprodukcia.
V Austrálii páry loriho mhohofarebného hniezdia v jarnom období (od septembra do decembra) často v korunách eukalyptových stromov.
Stav druhu.
Lori mnohofarebný je v oblastiach svojho prirodzeného výskytu bežným a všeobecne rozšíreným vtákom a celosvetová organizácia BirdLife International, ktorá každoročne hodnotí stav populácie vtáčích druhov ho nepovažuje za ohrozený druh. Niektoré menej rozšírené poddruhy sú vzhľadom na výskyt čierneho obchodu s vtáctvom v stave ohrozenia. 
V 60. rokoch boli loriovia, ktorí sa dostali do voľnej prírody z univerzity v Západnej Austrálii v označení ako škodcovia. Loriovia introdukovaní na Novom Zélande hlavne v okolí jeho metropoly Aucklandu boli novozélandským úradom pre ochranu prírody tiež deklarovaní ako škodcovia. Za likvidáciu úrody kŕdľami týchto papagájov sú považovaní za škodcov aj pestovateľmi ovocia.

</doc>
<doc id="221707" title="Štefan Senecký" url="https://sk.wikipedia.org/wiki?curid=221707">
Štefan Senecký

Štefan Senecký (* 6. január 1980, Nitra) je slovenský futbalový brankár, ktorý pôsobí momentálne v tureckom klube Ankaragücü. 
Kariéra.
V roku 1998 sa dostal do prvého mužstva klubu FC Nitra a ostal tu 9 rokov, keď v lete 2007 si jeho výkony všimli zástupcovia Ankarasporu a ho aj kúpili. Stal sa brankárskou jednotkou. V decembri 2008 vedenie tureckého Ankarasporu ponúklo Seneckému novú 2,5-ročnú zmluvu s vylepšenými podmienkami. Ako jednu z možných posíl si ho vyhliadol Anderlecht Brusel.
Reprezentácia.
Debutoval 22. augusta 2007 v zápase proti Francúzsku.
Reprezentačné zápasy.
"(Stav k: 7. júnu 2009)"

</doc>
<doc id="221717" title="Amazona" url="https://sk.wikipedia.org/wiki?curid=221717">
Amazona

Amazona, po slovensky amazoňan, je rod, vzhľadom na svoju veľkosť robustne stavaných vtákov z čeľade papagájovitých, ktoré majú pôvod v Novom Svete, v rozsahu od Južnej Ameriky po Mexiko a Karibik.
U väčšiny amazoňanov dominuje zelené perie, oživené farbami, ktoré sú jedným z charakteristických znakov jednotlivých druhov. Amazoňany tak ako aj ďalšie papagájovité vtáky majú zykodaktilné umiestnenie prstov na nohách. Tieto prsty sú pomerne silné a sú tomuto druhu papagájov oporou nielen pri lezení, ale aj pri pridržiavaní väčších kúskov potravy počas jej konzumácie. Hlavnou potravinovou zložkou týchto papagájov sú rôzne orechy a ovocie, listy rastlín sú len ich doplnkovou stravou. 
Amazoňany sú známe svojou výnimočnou schopnosťou nabodobňovať zvuky, vrátane ľudskej reči, hravosťou a obratnosťou s akou narábajú s nohami. Ak sú tieto papagáje chované samostatne, sú veľmi spoločenským, rodinným miláčikom. Vyžadujú si ale každodennú pozornosť, väčšiu ako bežné zvieratá chované v rodinách, ako napríklad mačky, alebo psy. Zanedbávanie spôsobuje u takýchto papagájov psychycké traumy až agresivitu, amazoňany sa stávajú deštruktívnymi voči sebe aj voči svojmum okoliu. Potrebujú mať k dispozícii kusy dreva, ktoré sú dostatočne poddajné aby ich mohli svojim silným zobákom rozhrýzť. Niektoré druhy amazoňanov bývajú agresívne aj v období párenia. Chov papagájov tohto rodu si vyžaduje skúseného chovateľa.

</doc>
<doc id="221739" title="Bakopa drobnolistá" url="https://sk.wikipedia.org/wiki?curid=221739">
Bakopa drobnolistá

Bakopa drobnolistá () je trvalka z čeľade skorocelovité ("Plantaginaceae"). Vďaka svojej schopnosti rásť submerzne je obľúbená ako akváriová rastlina.
Opis.
Bakopa je plazivá rastlina, ktorá sa vyskytuje v močiaroch a v blatistých pobrežiach. Listy sú pokrúhlo-kopijovité, sukulentné, protistojné. Kvety sú malé a biele, so štyrmi alebo piatimi okvetnými lístkami. 
Vyskytuje sa v močaristých oblastiach v Indii, Nepále, na Srí Lanke, v Číne, na Tchajwane a vo Vietname. Druhotne sa rozšírila aj na Floride a v iných južných štátoch USA.
Použitie.
Tradičná medicína.
Používa sa v ajurvédskej medicíne na liečbu epilepsie a astmy. Laboratórne pokusy na potkanoch preukázali, že extrakt z rastliny zlepšuje pamäť a schopnosti učiť sa. Štúdie na ľuďoch ukázali, že extrakt má anxiolytický a nootropický účinok. Má antioxidačné vlastnosti, znižuje oxidáciu tukov v krvnom obehu. 
Kuchyňa.
Pod menom "rau đắng" sa používa sa vo vietnamskej kuchyni.
Akvaristika.
Brahmi sa pestuje v akváriách. Využíva sa na okysličovanie vody a jej výhodou je nenáročné pestovanie. Vyhovuje je aj chladnejšia voda.

</doc>
<doc id="221745" title="Kostol svätého Mikuláša (Stará Ľubovňa)" url="https://sk.wikipedia.org/wiki?curid=221745">
Kostol svätého Mikuláša (Stará Ľubovňa)

Kostol sv. Mikuláša je rímskokatolícky kostol v okresnom meste Stará Ľubovňa v Prešovskom kraji. Pochádza z roku 1280.
História.
Kostol, ktorý je dominantou Námestia svätého Mikuláša v Starej Ľubovni sa nachádza na vyvýšenine nad riekou Poprad. Podľa miestnej tradície bol vystavaný v roku 1280 (Václav Mencl). Pôvodne išlo o jednoloďovú stavbu s pravouhlo zakončenou svätyňou a západne orientovanou vežou. Kostol bol rozširovaný v období renesancie. Začiatkom 17. storočia ku kostolu pristavali kaplnku svätej Anny. Výstavba kaplnky pravdepodobne súvisí s pôsobením Bratstva sv. Anny, ktoré bolo v Ľubovni založené v roku 1604. Neskôr pribudla kaplnka Panny Márie Ružencovej, slúžiaca Bratstvu Sv. ruženca. V druhej polovici 17. storočia bola upravená sakristia do dnešnej podoby, v tomto období pôsobí v meste kamenárska škola, ktorú spomína aj farská kronika. V druhej polovici 18. storočia je kostol barokovo upravovaný, dochádza k rozšíreniu na trojlodie a novému zaklenutiu hlavnej lode aj presbytéria. Interiér je doplnený o emporu so štukovou výzdobou. Do roku 1780 bol okolo kostola cintorín. V roku 1843 postihol kostol požiar, ktorý zničil krov a poškodil vežu, ktorá bola následne nadstavaná. Obnovy sa dočkal kostol v roku 1905, interiér bol vyzdobený výmaľbou od rožňavského maliara Júluisa Adama. V roku 2016 boli sondážnym výskumom odkryté časti stredovekej výmaľby na severnej stene presbytéria. Ide o výjavy z pašiového cyklu a jeden obraz Klaňania sa troch kráľov.
Architektúra kostola.
Kostol je trojloďová stavba s východne orientovanou svätyňou. Jeho barokový interiér ukrýva niekoľko umeleckých diel, ako víťazný oblúk z konca 13. storočia, neskorogotickú kamennú krstiteľnicu, sochu „Madona z Ľubovne“ z roku 1360, gotické pastofórium, či neskorogotické náhrobné dosky. Historicky cenný je aj hlavný barokový oltár sv. Mikuláša – biskupa, bočné oltáre a plastika Oplakávanie Krista. Zaujímavosťou sú dosiaľ nepreskúmané krypty pod kostolom.

</doc>
<doc id="221942" title="Galvaniho ulica (Bratislava)" url="https://sk.wikipedia.org/wiki?curid=221942">
Galvaniho ulica (Bratislava)

Galvaniho je ulica v Bratislave v Ružinove v okrese Bratislava II. Ohraničená je komunikáciami Rožňavská na severozápade a diaľnicou D1 v intraviláne mesta na juhovýchode. Napájajú sa na ňu komunikácie Ivanská cesta a Stará Ivanská cesta a iné ulice a komunikácie. Na jej južnej strane na východe susedí s nákupným centrom Avion Shopping Park, ktoré patrí medzi najväčšie v Bratislave i na Slovensku, na južnej strane na západe v pokračovaní ulice je nová obchodná štvrť, ktorá je tvorená komplexom administratívnych budov označených ako Lindner I, II a III a Galvaniho Business Center I, II, III a IV. Na tento komplex nadväzuje niekoľko ďalších menších nákupných centier priamo na Galvaniho ulici.
V obchodnej zóne sídli alebo má zastúpenie pomerne významné množstvo slovenských aj nadnárodných spoločností prevažne zo sektora informačných technológií, medzi najvýznamnejšie patria spoločnosti Hewlett-Packard, ktorá tu má stredisko podpory pre EMEA región, spoločnosť Soitron, menšie spoločnosti NESS, Datalan, Softip a iné.
Neďaleko ulice a obchodného centra je areál letiska Milana Rastislava Štefánika.

</doc>
<doc id="222041" title="Eolophus" url="https://sk.wikipedia.org/wiki?curid=222041">
Eolophus

Eolophus je rod z podčeľade kakaduorodé. Jediným druhom tohto rodu je kakadu ružový ("Eolophus rosseicapilla", syn. "Eolophus roseicapillus", Vieillot 1817). Kakadu ružový patrí medzi najrozšírenejšie austrálske papagáje.
Opis.
Kakadu ružový má telo tmavoružovo sfarbené, horná polovica hlavy je svetlejšia až biela. Horná časť krídel a kostrč je svetlošedá, dlhé chvostové perá a letky sú tmavosivé. 
Zobák má rohovinové sfarbenie, dúhovka očí samca je tmavohnedá, samica má ružovočervenú dúhovku. Nohy tohto rodu papagája sú sivej farby. 
Chochol má tento kakadu menší a je podobne ako u ostatných kakaduorodých papagájov pohyblivý podľa momentálnej nálady tohto vtáka. 
Celková dĺžka papagája kakadu ružového je okolo 34 cm, krídlo má dlhé okolo 25 cm a chvost kakadu ružového je asi 15 cm dlhý. Hmotnosť tohto papgája je 300 až 400 gramov.
Výskyt.
Kakadu ružový vo veľkých, až niekoľkotisícových kŕdľoch migruje po savanových lesoch, poliach a otvorenej krajine celom vnútrozemí štátov austrálskeho kontinentu až do nadmorských výšok 1 250 m. Nevyskytuje sa iba na najsuchších miestach Austrálie, je bežným vtákom v metropolách ako sú Perth a Melbourne. 
Zmeny, ktoré sa stali na kontinente po osídlení Európanmi a znižovanie populácií niektorých austrálskych endemických druhov boli v prospech pre kakadu ružového, ktorý ich začína postupne nahrádzať. Obrovské kŕdle týchto vtákov spolu s kakadu naholícim ničením úrody spôsobujú veľké straty na poliach austrálskych farmárov. Austrálske zákony farmárom povoľujú ich hromadnú likvidáciu, no na druhej strane to isté zákonodarstvo zakázalo komerčný vývoz týchto pre chovateľov atraktívnych vtáčich druhov z kontinentu.
Klasifikácia.
Klasifikácia kakadu ružového je obťažná. Je zaradený do osobitného rodu "Eolophus", no jeho vzťahy s ostatnými rodmi papagájov kakadu nie sú celkom jasné. Určitá morfologická podobnosť medzi týmito papagájmi a papagájmi rodu "Cacatua" spôsobila, že pôvodné vedecké pomenovanie kakadu ružového bolo "Cacatua roseicapilla". Už prvé testy DNA potvrdili príbuzenstvo a vedci sa zhodli na tom, že tento kakadu je druhom, príbuzným, i keď nie vzhľadom úplne podobným rodu "Cacatua" a za jeho najbližšieho príbuzného je niektroými zdrojmi považovaný jediný člen podrodu "Lophochroa", kakadu inka/ kakadu trojfarebný ("Cacatua leadbeateri"). 
V Sydney sa podarilo odchovať niekoľko krížencov kakadu ružového a kakadu inka. Ďalším medzidruhovým krížencom tohto kakadu je potomok s korelou chocholatou
Poddruhy.
Kakadu ružový má tri poddruhy:
Potrava.
Hlavnou potravinovou zložkou kakadu ružového sú plody a semená rastlín.
Rozmnožovanie.
Kakadu ružový tak ako väčšina kakaduovitých má silné partnerské putá so svojim párovým druhom. Hniezdi v dutinách stromov, kde samica znáša 2-5 vajec. Mláďatá sa vyliahnu za 28 dní a hniezdo opustia po 5-6 týžddňoch.
Domáci miláčik.
Papgáje ružové sú silne sociálne. Samci aj samičky sú dobrými imitátormi zvukov. Jednotlivo chované jedince si dokážu vytvoriť silný vzťah so svojim vlastníkom a môžu sa stať rodinným miláčikom podobne ako aj iné druhy papagájov, či bežnejšie chovaných domácich zvierat ako sú psy mačky a iné. Vyžadujú si ale väčšiu pozornosť a tak ako všetky kakaduovitých dokážu by poriadne hlučné.

</doc>
<doc id="222052" title="Probosciger" url="https://sk.wikipedia.org/wiki?curid=222052">
Probosciger

Probosciger, po slovensky kakadu alebo staršie jazyčník, je rod z podčeľade kakaduorodé. Jediným druhom tohto rodu je kakadu čierny alebo jazyčník čierny ("Probosciger aterrimus", Gmelin 1788). Tento druh papagája je zaradený na zoznam CITES.
Opis.
U kakadu čierneho dominuje čierne sfarbenie. Je to 60 cm dlhý papagáj, ktorý má hrubý, zo strán sploštený, čierny zobák kruhovitého tvaru. Horná časť zobáku je dlhá a jej ostrá špička končí hlbokým zubovým zárezom. Jeho dlhý, dvojfarebný (dole červený a hore čierny) jazyk je dobre viditeľný, lebo horná a dolná časť zobáku do seba nezapadajú. Jazyk je na konci pokrytý rohovinou. 
Tvár papagája nad zobákom je operená, ale na jeho lícach až ku očiam dominuje červeno sfarbená nahá koža, ktorá pri rozrušení nápadne stmavne. Dúhovka očí kakadu čierneho je tmavohnedá, nohy sivé.
Chochol tohto kakadu je vytvorený z dlhých úzkych, dozadu zahnutých pierok. U tohto druhu papagája nie je výrazný pohlavný dimorfizmus. Mladé vtáky sú mierne farebne odlišné od dospelých.
Samce dokážu používať drevenú paličku na vydávanie vlastného rytmu.
Výskyt.
Areál rozšírenia kakadu čierneho je na severoaustrálskom polostrove Kap York, Aruských ostrovoch a na Novej Guinei a jej priľahlých ostrovoch. 
Je obyvateľom pralesov, hustejších savanových lesov do nadmorskej výšky 1 300 m. Žije v skupinách, páry sa osamostatňujú iba v dobe hniezdenia. 
Kakadu čierne hniezdia v dutinách stromov. Samica znáša iba jedno vajce, z ktorého sa mláďa vyliahne po 30 dňoch inkubácie. Mláďatá opustia hniezdo po 8 – 9 týždňoch.
Potrava.
Hlavnou potravou kakadu čiernych sú semená, orechy, ovocie a rôzne bobule.

</doc>
<doc id="222233" title="Kakadu žltochvostý" url="https://sk.wikipedia.org/wiki?curid=222233">
Kakadu žltochvostý

Kakadu žltochvostý (kakadu bielosluchý, kakadu čierny, kakadu bledosluchý, lat. "Calyptorhynchus funereus") je druh papagája kakadu z rodu "Calyptorhynchus". 
Vyskytuje sa na juhovýchode Austrálie od polostrova Eyre Peninsula po južný až juhovýchod stredu Queenslandu a je najmohutnejším kakaduorodým a zároveň aj najväčším austrálskym papagájom. Často ho možno vidieť aj v zastavaných častiach metropol ako sú Sydney a Melbourne.
Pôvod pomenovania.
Kakadu žltochvostý bol prvýkrát opísaný anglickým prírodovedcom George Shawom. Súčasné pomenovanie druhu, "Calyptorhynchus", pochádza z gréckeho calypto-/καλυπτο – "skrytý" a rhynchus/ρυγχος – "zobák".
Opis.
Dospelé vtáky môžu dosiahnuť dĺžku 55 – 65 cm a hmotnosť viac ako 800 gramov. Na perí u nich dominuje hnedočierne sfarbenie so svetlejšími okrajmi, v príušných partiách je jasnožltý kruh, žlté sfarbenie je aj na spodnej strane krajných chvostových pier. Zobák kakadu žltochvostého je tmavosivý, dúhovka oka tmavohnedá, neoperený kruh okolo očí je staroružovej farby, nohy tohto papagája sú zelenohnedé. 
U samice je príušná časť svetlejšie žltá, zobák má rohovú farbu a nahé okružie očí je tmavosivé. Mladé samce sú podobné dospelej samici.
Hniezdenie.
Kakadu žltochvostý má dlhé obdobie hniezdenia. Hniezdo pripravujú obidva vtáky v páre (samec aj samica) vo veľkých dutinách stromov. Na jednom až dvoch znesených vajciach sedí samica, samec ju počas inkubácie prikrmuje. Z jednej násady obvykle prežije iba jediné mláďa, ktoré je závislé od rodičovskej starostlivosti okolo šiestich mesiacov.
Potrava.
Prirodzená potrava kakadu žltochvostého je pestrá. Väčšinou ide o semená miestnych druhov stromov, hlavne prasličníka sivého ("Casuarina"), ale aj "eukalyptov", "akácie", "banksií" a "hakey", no aj šiškami do Austrálie privezenej borovice hladkej. Tieto papagáje majú rady aj larválne štádiá drevokazného hmyzu, ktoré dolujú pod kôrou stromov.

</doc>
<doc id="222523" title="Spyridon Luis" url="https://sk.wikipedia.org/wiki?curid=222523">
Spyridon Luis

 
 
Spyridon Luis alebo Spyros Luis (gr. , , * 12. január 1873, Atény, Grécko – † 26. marec 1940, Atény) bol grécky maratónec, ktorý vyhral na prvých olympijských hrách zlatú medailu v maratóne.
Život.
Spyridon Luis sa narodil ako jediný chlapec z piatich detí rodičov Athanasia a Kalomiry Louisových. V škole malý Spyridon nevynikal. Počas vojenskej služby (189395) si jeho atletický talent všimol major Papadiamantopoulos. Odporučil mu kvalifikáciu na olympijské hry. Tá mu vôbec nevyšla, skončil až 17. z 19. a nekvalifikoval sa, napriek tomu mu Papadiamantopoulos dokázal vybojovať miesto na štarte. A Louis preteky nakoniec vyhral.

</doc>
<doc id="222677" title="Scott Joplin" url="https://sk.wikipedia.org/wiki?curid=222677">
Scott Joplin

Scott Joplin (* 1867, Texas, USA – † 1. apríl 1917, New York, USA) bol americký černošský hudobník, pianista a skladateľ; jeden z troch najvýznamnejších predstaviteľov hudobného štýlu ragtime.
Biografia.
Narodil sa v blízkosti mesta Linden, ktoré sa nachádza v západnom Texase ako druhý zo šiestich detí. Presný dátum a miesto jeho narodenia sú neznáme, odhaduje sa, že sa narodil 24. novembra 1868. V roku 1871 sa jeho rodina s ním presťahovala do mesta Texarkana, jeho matka pracovala a Scott mal dosť času na nerušené cvičenie hudby. V roku 1882 mu kúpili klavír, inštrument, ktorý veľmi ovplyvnil jeho hudobnú tvorbu.
Koncom 80. rokoch 19. storočia opustil Scott domov a začal si zarábať sám. Počas nasledujúceho obdobia sa stal členom mnoho kvartetov a precestoval stredozápad ako spevák. V roku 1895 zaspieval dve piesne v Syrakúzach "Please Say You Will" a "A Picture of Her Face" vďaka ktorým sa stál slávnejším. Napriek cestovaniu bol jeho domov mesto Sedalia v Missouri, kde sa prisťahoval v roku 1894 a kde pracoval ako klavirista v spoločenských kluboch.
Okolo roku 1898 predal Joplin šesť klavírnych skladieb. Iba jedna z nich "Original Rags" je kompiláciou ragtimeovej hudby. Ďalšie boli "Please Say You Will", "A Picture of Her Face", dve pochody a jeden valčík. V roku 1899 predal Joplin svoje najznámejšie dielo "Maple Leaf Rag" missourskému vydavateľovi John Stark &amp; Son. Za každú predanú kópiu získal jeden cent, za celý rok zarobil približne 360 dolárov. Po tom, čo sa "Maple Leaf Rag" sa prvou inštrumentálnou skladbou, ktorej sa predal cez milión kusov sa dostal Joplin na vrchol rebríčkov a vytvorila z ragtime prominentný hudobný štýl. Joplin touto skladbou získal reputáciu a presťahoval sa so svojou novou ženou Belle do St. Louis. Počas troch rokoch života v St. Louis tu stvoril viacero skladieb, vrátane známych "The Entertainer", "Elite Syncopations", "March Majestic" a "Ragtime Dance".
Joplin bol niekoľkokrát ženatý, pravdepodobne jeho najväčšia láska Freddie Alexander zomrela 10. septembra 1904 na následky nachladenia iba dva mesiace po ich svadbe. V dôsledku jej smrti skomponoval Joplin smutný ragtimeový valčík "Bethena".
V roku 1907 sa presťahoval do New Yorku, kde stretol Lottie Stokes, s ktorou sa oženil v roku 1909. Po mesiacoch hľadania začal Scott znovu tvoriť hudobné skladby. V tomto období zložil ocenenú operu Treemonisha. Hoci nebola nikdy zahraná na javisku s celým orchestrom počas Joplinovho života bola zahraná ako sólo na klavíry v roku 1915 v Harleme. V roku 1913 Scott a Lottie založili Scott Joplin Music Company, ktorá vydala skladbu "Magnetic Rag".
Scott chcel tvoriť ešte viac hudobných experimentov akými bola Treemonisha, ale približne v roku 1916 sa u neho začali prejavovať príznaky chorôb, syfilisu, neskôr dokonca trpel demenciou, paranojou, ochrnutím a iným symptómami. V januári 1917 bol hospitalizovaný v Manhattan State Hospital v New Yorku, kde 1. apríla 1917 zomrel. Jeho rukopisy a hudobné poznámky získal Wilber Sweatman, ktorý ich ochotne požičiaval tomu, kto o ne požiadal. Nanešťastie ich bolo málo a po Sweatmanovej smrti v roku 1961 zostali na neznámom mieste a dodnes sa nevie či a kde sa nachádzajú.
Joplinova hudba ostala ešte mnoho rokov po jeho smrti populárna. Skladba "The Entertainer" (známa aj z amerického filmu Podraz) sa umiestnila v roku 1974 na treťom mieste celosvetového rebríčka. V roku 1970 bol Joplin prijatý do Siene slávy amerických skladateľov (Songwriters Hall of Fame). V roku 1976 mu bola udelená Pulitzerova cena pre špeciálny prínos k americkej hudbe.

</doc>
<doc id="222771" title="Plocháč červený" url="https://sk.wikipedia.org/wiki?curid=222771">
Plocháč červený

Plocháč červený ("Cucujus cinnaberinus") je druh chrobáka z čeľade plocháčovité ("Cucujidae").
Dorastá do veľkosti 11-15 mm. Vyskytuje sa po celej Európe, hlavne v strednej a severnej, vyskytuje sa i na Slovensku. Žije pod kôrou odumierajúcich stromov (osiky, javory, buky). Larvy aj imága sa živia podkôrnym hmyzom. Je pomerne vzácny. Vyskytuje sa v lesoch horskej oblasti.
Popis.
Veľkosť 11-15 mm, zfarbenie je červené, lesklé. Hlava je trojuholníková. Oči, tykadlá, hryzadlá a končatiny sú čierne. Zospodu čierny. Celé telo je silne sploštené. Larva je tmavo žltá.

</doc>
<doc id="222905" title="Lewis Hamilton" url="https://sk.wikipedia.org/wiki?curid=222905">
Lewis Hamilton

Sir Lewis Carl Davidson Hamilton (* 7. január 1985, Stevenage, Hertfordshire, Spojené kráľovstvo) je britský pilot Formuly 1. V súčasnosti súťaží za Mercedes, predtým pôsobil v sezónach 2007 až 2012 v McLarene. Získal sedem titulov majstra sveta (čím dorovnal rekord Michaela Schumachera) a je držiteľom viacerých rekordov, vrátane najväčšieho počtu víťazstiev (98), pole positions (100) a pódiových umiestnení (170).
Hamilton sa narodil a vyrastal v anglickom mestečku Stevenage v Hertfordshire. V roku 1998 bol podpísaný do programu mladých jazdcov McLarenu a v roku 2007 s týmto tímom začal jazdiť vo formule 1, čím sa stal prvým pilotom tmavej pleti. V tejto sezóne vytvoril viaceré rekordy a skončil na druhom mieste v boji o majstra sveta len bod za Kimim Räikkönenom. V nasledujúcej sezóne získal svoj prvý titul dramatickým spôsobom – urobil zásadný predbiehací manéver v poslednej zákrute posledných pretekoch sezóny – a stal sa vtedy najmladším majstrom sveta formuly 1 v histórii. Po ďalších štyroch rokoch pôsobenia v McLarene v roku 2013 podpísal zmluvu s Mercedesom.
Zmenami v predpisoch pre rok 2014, ktoré nariadili používanie turbo-hybridných motorov, začala pre Hamiltona aj jeho tím veľmi úspešná éra, počas ktorej získal ďalších šesť titulov majstra sveta. V sezónach 2014 a 2015 vyhral počas intenzívneho súperenia s tímovým kolegom Nicom Rosbergom, čím sa vyrovnal svojmu hrdinovi Ayrtonovi Sennovi v počte titulov. Po odchode Rosberga sa stal Sebastian Vettel z Ferrari jeho najbližším súperom v dvoch intenzívnych bitkách o šampionát v sezónach 2017 a 2018. Hamilton dobehol bodové straty a opäť získal dva po sebe nasledujúce tituly. V rokoch 2019 a 2020 vyhral svoj šiesty a siedmy titul, čím vyrovnal Schumacherov rekord.
Hamiltonovi sa pripisuje zásluha apelovaním na širšie publikum mimo tohto športu, čiastočne kvôli jeho verejnému životu, environmentálnemu a sociálnemu aktivizmu a tiež počinom v hudbe a móde. Stal sa tiež popredným obhajcom podpory aktivizmu v boji proti rasizmu a pri presadzovaní väčšej rozmanitosti v motoršporte. Hamilton bol v roku 2020 uvedený v časopise "Time" ako jeden zo 100 najvplyvnejších ľudí sveta a na Nový rok 2021 bol pasovaný za rytiera, kedy dostal titul Sir.
Osobný život.
Hamilton sa narodil 7. januára v Stevenage a bol pomenovaný po Americkom šprintérovi Carlovi Lewisovi.
Pretekárske výsledky.
Prehľad.
(*) prebiehajúca sezóna
Formula 1.
† nedokončil ale bol klasifikovaný
(*) prebiehajúca sezóna

</doc>
<doc id="223222" title="Sčítanie obyvateľstva" url="https://sk.wikipedia.org/wiki?curid=223222">
Sčítanie obyvateľstva

Sčítanie obyvateľstva (iné názvy: populačný cenzus, sčítanie obyvateľov, súpis obyvateľstva/obyvateľov, staršie sčítanie ľudu, súpis ľudu, ešte staršie konskripcia (ľudu), nepresne cenzus, makrocenzus) je štatistické zisťovanie osobných, sociálnych a ekonomických údajov osôb k určitému okamihu (v súčasnosti organizované podľa medzinárodných odporúčaní) obyčajne raz za 10 rokov.
Vykonáva sa tradične v Európe (prvé sčítanie všetkých obyvateľov sa uskutočnilo v roku 1748 vo Švédsku), ale aj v iných štátoch sveta. 

</doc>
<doc id="223291" title="Solivar (Prešov)" url="https://sk.wikipedia.org/wiki?curid=223291">
Solivar (Prešov)

Solivar je mestská časť krajského mesta Prešov (mestská časť číslo 5). Nachádza sa v jeho juhovýchodnej časti. 
Pôvodne išlo o tri nezávislé obce (ktoré ale už na zač. 20. stor. boli fyzicky zrastené):
V roku 1960 boli obce Soľná Baňa a Šváby pričlenené k obci Solivar, niekedy sa uvádza, že takto rozšírený Solivar sa dočasne volal Veľký Solivar. Uznesením rady ONV z 29. júla 1971 č.102 bola takto rozšírená obec Solivar pripojená k mestu Prešov. 
Solivar má vlastnú históriu spojenú s ťažbou soli v tomto regióne, z čoho vychádza aj jeho pomenovanie "Solivar".
Samospráva.
Výbor mestskej časti 5 Solivar-Soľná Baňa-Šváby je samostatným volebným obvodom (mesto ich má sedem) a v mestskom zastupiteľstve Mesta Prešov ho zastupujú štyria poslanci (MsZ má v Prešove celkovo 31 poslancov). Na volebné obdobie 2018-2022 boli v tomto volebnom obvode zvolení poslanci: Peter Krajňák (predseda), Ľudovít Malaga, Vladimír Feľbaba, Miroslav Benko.
Doprava.
Cez Solivar prechádzajú štátne cesty tretej triedy v smere na Zlatú Baňu č. 0682 a Ruskú Novú Ves č. 0683.
Mestská časť nemá železničnú dopravu.
Dopravný podnik mesta Prešov zabezpečuje dopravu linkami

</doc>
<doc id="223312" title="Lopej" url="https://sk.wikipedia.org/wiki?curid=223312">
Lopej

Lopej je pôvodne samostatná obec na Horehroní, v okrese Brezno. V roku 1960 bola pričlenená k Podbrezovej.
Prvá zachovaná písomná zmienka o Lopeji pochádza z roku 1406, je však známe, že ho založil už v roku 1358 richtár Petrík z Predajnej. Obec patrila Ľupčianskemu hradnému panstvu. Známa bola tým, že jej obyvatelia pracovali v lesoch, pracovala tu píla a ťažila sa ruda.
Lopej je známy tým, že sa tu každoročne uskutočňuje už tradičná jarná slávnosť - Svätý Juraj. Rímskokatolícky kostol (zasvätený s.Jurajovi) v Lopeji patrí medzi kultúrne pamiatky zapísané v Ústrednom zozname kultúrnych pamiatok. Kostol je postavený v renesančno- gotickom štýle a jeho vek presahuje 500 rokov. V rokoch 1894 - 96 pôsobil v Lopeji ako kaplán Jozef Murgaš - kňaz, maliar, politik, organizátor, zberateľ a vynálezca, ktorý namaľoval aj veľký sakrálny obraz sv. Juraja, ktorý je dodnes umiestnený na hlavnom oltári. 
V roku 1894 na miestnej škole vyučoval Jozef Gregor Tajovský. 
9.2.1913 sa Lopeji narodil prof. Ladislav Sára, ktorý bol prvým hlásateľom Slobodného slovenského vysielača Banská Bystrica počas SNP 
Každoročne sa v Lopeji v poslednú aprílovú nedeľu koná slávnosť na počesť sv. Juraja. Akcia sa začína tradične o 10.00 hodine slávnostnou svätou omšou v Rímskokatolíckom kostole sv. Juraja v Lopeji. Nasleduje alegorický sprievod miestnou časťou Lopej. V sprievode vyniká postava rytiera sv. Juraja symbolicky víťaziaceho nad drakom – prebúdza jar, odklína, otvára cestu do zimou zakliatych horských dolín, starostom obcí a miestnym poľnohospodárom odovzdá symbolické kľúče od dolín Nízkych Tatier a Slovenského Rudohoria. Slávnosť pokračuje vystúpením umeleckých a folklórnych súborov a prezentáciou ľudovej umeleckej a remeselnej tvorby. 
Lopej bola známa aj výbornou zmrzlinou. 
Nachádza sa tu tiež súkromné gymnázium a súkromné SOUH, ktorého zriaďovateľom sú Železiarne Podbrezová a.s. 
V súčasnosti je Lopej jednou z miestnych častí Podbrezovej.

</doc>
<doc id="223346" title="Statky-zmätky" url="https://sk.wikipedia.org/wiki?curid=223346">
Statky-zmätky

Statky-zmätky je názov divadelnej hry spisovateľa Jozefa Gregora Tajovského. Napísal ju v čase svojho pôsobenia v Nadlaku (19081909). 
Ako už prezrádza názov hry, v popredí je veľmi nebezpečný a zákerný činiteľ – majetok („statky“), ktorý zasahuje a ovplyvňuje všetky tri rodiny vystupujúce v dráme, z nich rodiny Palčíkovcov a Ľavkovcov zasahuje v ich najhlbšej podstate. 
Hlavnou myšlienkou diela je, že šťastie sa neskrýva v majetku, ale v láske.
Dej.
Ľavkovci sa snažia oženiť syna Ďura a vyberajú mu nevestu. Chcú mu nájsť nejakú z bohatej rodiny, aby netrel biedu. Preto sa im zapáči návrh Palčíkovcov, aby oženili Ďura so Zuzkou Kamenskou. Tí sa podľa plánov Palčíkovcov mali o nich postarať v starobe a po ich smrti dostanú ich majetok. Slovo dalo slovo a konala sa svadba Ďurka a Zuzky. Presťahovali sa k Palčíkovcom, no po pol roku Ďurko známy svojím temperamentom a záľubou posedieť si v krčme začal zahýbať Zuzke s Betou. S Betou chodil pred svadbou a teraz sa k nej znova vrátil. Keď to Zuzka zistila, chcela od Ďura odísť, no Kata aj Žofa ju prehovárali, aby ostala, že časom sa všetko na dobré obráti. Palčíkovci neboli spokojní s Ďurovou ani Zuzkinou robotou a preto im nechceli nič odkázať. Ďuro neprestal chodiť za Betou, preto ho Zuzka, i keď bola tehotná, opustila a vrátila sa do rodičovského domu. Ďuro sa znovu oženil, tento raz s Betou. Tá prišla do domu Palčíkovcov za vidinou veľkého bohatstva, no tá sa jej rozplynula pred očami, keď im Palčík odmietol odkázať majetok. Preto rozhorčená opustila Ďura a toho zase Palčík vyhodil zo svojho domu. Zuzke sa narodil syn, ktorého nazvala Ondrej. Na Vianoce sa všetci chceli udobriť s Kamenskými a chodili k nim, aby sa ospravedlnili. Ľavkovci sa ospravedlňovali za Ďura, Palčíkovci zase hovorili, že nemohli tušiť ako to skončí a vynahradiť citovú ujmu chceli tým, že jej synovi odkážu po smrti svoj majetok. Nakoniec prišiel Ďuro, aby si pozrel svojho syna. Prosil Zuzku, aby sa k nemu vrátila aspoň kvôli ich dieťaťu, no Zuzka, poučená predchádzajúcimi skúsenosťami, odmietla.

</doc>
<doc id="223642" title="Staromestské divadlo" url="https://sk.wikipedia.org/wiki?curid=223642">
Staromestské divadlo

Staromestské divadlo (dlhý tvar: Staromestské divadlo Petra Raševa) v Košiciach je voľným združením umelcov, divadelníkov, priaznivcov a milovníkov divadla.
História.
Staromestské divadlo vzniklo koncom roku 1997 ako reakcia na nútený odchod niekoľkých profesionálnych divadelníkov, ktorí nesúhlasili s "Hudecovou kultúrnou transformáciou". Vzniklo spojením dvoch umeleckých agentúr: Umeleckej a reklamnej agentúry Petra Raševa a Hudobno-výchovného divadla PhDr. Niny Rašiovej. Okrem pôvodných diel pre dospelých, vytvorilo aj rôzne inscenácie pre deti a mládež. Vo februári 1999 založilo občianske združenie určené na podporu svojej činnosti.
Divadlo hráva v priestoroch "Malej scény" Štátneho divadla Košice. Zakladateľom, režisérom a hercom divadla bol Peter Rašev. Koordinátorkou, manažérkou, ale aj dramaturgom a riaditeľkou projektov je herečka Ľubica Blaškovičová.
Divadlo má za sebou až 10 ročníkov úspešného F"estivalu nezávislých divadiel" a už piaty rok organizuje na Slovensku ojedinelý projekt plenérového open-air predstavenia s názvom "Imaginácie".

</doc>
<doc id="223718" title="Julián (cisár)" url="https://sk.wikipedia.org/wiki?curid=223718">
Julián (cisár)

Julián (Apostata) (iné mená: Julian (Apostata), Julianus (Apostata), Iulianus (Apostata), Flavius Claudius Iulianus; * máj alebo jún 332 – † 26. jún 363) bol rímsky cisár (caesar od novembra 355 do februára 361; augustus od februára 361 do júna 363).
Život.
Julián sa narodil niekedy okolo roku 330 v zámožnej rodine (jeho strýkom bol samotný Konštantín Veľký). Všetkých jeho pokrvných príbuzných (okrem brata Galla) dali jeho bratranci Constantius, Constantinus a Constans (synovia cisára Konštantína Veľkého) vyvraždiť, aby tak zlikvidovali budúcich možných nárokovateľov na cisársky trón. Okrem toho bol pod celodenným dohľadom kresťanských kňazov, ktorí ho chceli konvertovať na kresťanskú vieru. Julián sa ale ako kresťan necítil a potajomky si zaobstaral diela starých historikov a filozofov.
Hoci nemal žiadne vojenské vzdelanie, jeho bratanec a cisár Constantius mu udelil titul caesar a poslal na čele neveľkého vojska na západ do Galie, aby sa tu stretol v boji s Alamanmi a Frankami. Constantius pravdepodobne predpokladal, že Julián v tomto boji padne a tým sa zbaví možného konkurenta. Juliánovi sa diplomaticky podarilo dostať na svoju stranu početné zástupy galského obyvateľstva, s ich pomocou Alamanov a Frankov porazil a vyhnal z územia ríše. Julián si týmto činom vyslúžil povesť vynikajúceho vojvodcu. Keď sa o jeho úspechoch na západe dozvedel Constantius, prevelil ho na východ, aby zastavil postup perzského vojska. Julián ale prejavil neposlušnosť a postavil sa s vojskom na odpor. Skôr ako však stihlo dôjsť k bojom, Constantius náhle zomrel. Tak sa stal v roku 361 Julián cisárom Rímskej ríše.
Zlá situácia Rímskej ríše ho trápila, a vinil z toho postupujúci vplyv kresťanskej viery. Jeho predchodcovia na tróne sa totiž viac ako o politiku, administratívu a hospodárstvo starali o riešenie vieroučných otázok. Predstavitelia kresťanskej cirkvi trvalo bránili ideovému zjednoteniu ríše svojimi neustálymi intrigami a spormi o cirkevné dogmy.
Julián sa rozhodol, že hlavným cieľom jeho vlády bude obnova rímskej slávy a hrdosti. Zaumienil si vyzdvihnúť staré náboženstvo. Pre návrat k pohanstvu a odklon od kresťanskej viery mu prischla prezývka "Apostata", odpadlík. Staval, opravoval a prinavracal chrámy späť do rúk tzv. pohanov. Dal postaviť množstvo nemocníc, škôl a ústavov. Okrem toho poskytoval okrem prídelov potravín aj peňažné dary. Napriek návratu k pohanstvu nedal nikdy pokyn na prenasledovanie a trestanie kresťanov. Naopak poskytol náboženskú slobodu všetkým obyvateľom ríše (aj Židom).
Jeho nástupca Iovianus však v roku 363 všetky Juliánove náboženské reformy zrušil a kresťanstvo sa opäť stalo hegemónom v oblasti náboženstva Rímskej ríše.
Okrem kultúrnych a hospodárskych, mal cisár Julián aj vojenské povinnosti. Východné provincie boli totiž neustále napádané perzskými vojskami. V roku 363 sa postavil na čelo 60-tisícového vojska a zamieril na východ. Vojakmi bol milovaný, pretože spoločne s nimi znášal všetky útrapy vojenskej služby a vždy bojoval v prvom rade.
&lt;br&gt;V bitke pri Ktesifóne zaznamenal proti Peržanom výrazné víťazstvo. Upustil však od obliehania mesta a pochodoval ďalej s cieľom dostihnúť hlavné perzské vojsko. Jeho sprievodcovia boli ale na strane Perzie a zaviedli Rimanov hlboko do púšte, kde zahynulo množstvo mužov od smädu a tepla. Nakoniec sa stretol s nepriateľom v ďalšom otvorenom boji. Peržania síce boli nútení ustúpiť, Julián bol však vážne zranený a odnesený do svojho stanu (než omdlel, údajne vykríkol "Zvíťazil si, Galilejský!"). V posledných chvíľach vraj hodnotil svoju vládu. Poďakoval bohom, svojim priateľom a spolubojovníkom. Obozretne sa tiež vyhol vysloveniu mena svojho možného nástupcu, aby náhodou neohrozil jeho život.
Je považovaný za posledného veľkého cisára Rimanov. Samostatne vládol len necelé dva roky.

</doc>
<doc id="223733" title="Myst" url="https://sk.wikipedia.org/wiki?curid=223733">
Myst

Myst je názov prvej zo série adventúr. Vytvoril ju americký tím Cyan Worlds.
Hra vyšla v roku 1993, zaznamenala obrovský úspech a stala sa najpredávanejšou hrou svojej doby. Séria pozostáva z ďalších štyroch dielov - Riven, Myst III: Exile, Myst IV: Revelation, Myst V: End of Ages. Spoločnosť Cyan Worlds vytvorila aj druhý a piaty diel (Riven a End of Ages). Na ostatné hry už len prihliadala, pri čom pracovala na projekte Uru - vôbec prvej online adventúre. Všetky tieto hry spája dej a princíp hrania.

</doc>
<doc id="223790" title="Dovalovo" url="https://sk.wikipedia.org/wiki?curid=223790">
Dovalovo

 
Dovalovo je mestská časť Liptovského Hrádku, predtým samostatná obec. K Liptovskému Hrádku bola administratívne pričlenená v roku 1971. 
Polohopis.
Svojou rozlohou je Dovalovo väčšie ako Liptovský Hrádok napriek tomu, že je v súčasnosti jeho mestskou časťou. Obcou preteká potok Dovalovec a dravá rieka Belá. Ponad obec prechádzajú dva diaľničné mosty, a to Most Dovalovec, ktorý patrí medzi najdlhšie na Slovensku, a Most Belá. 
Dejiny.
Od prvopočiatku obce bola pričlenená k liptovsko-hrádockému panstvu. V minulosti boli občania Dovalova zamestnaní najmä ako služobníci v hrádockom panstve a často ním boli aj podrobovaní, keď napr. rod Balaszovcov utláčal Dovalovčanov tým, že im zobral obecný mlyn. V minulosti bola k Dovalovu pričlenená aj Liptovská Kokava – vtedy Nové Dovalovo. Erb obce zobrazuje sv. Martina z Tours, ktorému je v obci zasvätený aj gotický rímskokatolícky kostol z 13. storočia. 
Občianska vybavenosť.
K významným subjektom patrí v Dovalove Roľnícke družstvo, ktoré zamestnáva mnoho miestnych obyvateľov. V centre obce sa nachádza kultúrny dom, nákupné a zábavné strediská, ale aj niekoľko historicky vzácnych budov. V časti obce označovanej ako Vyšný koniec sú zachované vzácne historické stavby - rodný dom Jána Nepomuka Bobulu, ďalšie historické domy, či sýpky. V Dovalove je možné ubytovať sa v malých domčekoch alebo v penziónoch.

</doc>
<doc id="223798" title="Babôčkovité" url="https://sk.wikipedia.org/wiki?curid=223798">
Babôčkovité

Babôčkovité ("Nymphalidae" Swainson, 1827) je najpočetnejšia čeľaď motýľov. Podľa niektorých autorov do tejto čeľade patrí i podčeľaď motýľov "Satyrinae" (Očkáňovité). Podľa iných autorov táto podčeľad je samostatnou čeľaďou, ktorú odborne nazývame "Satyridae". 
Charakteristika.
Väčšina druhov babôčkovitých patrí k motýľom stredne veľkým, až väčším. Rozpätie krídel kolíše asi od 3 cm do približne 15 cm u najväčších, tropických druhov. Do skupiny babôčiek rátame tiež dúhovce ("Apatura"), bielopásovce ("Neptis", "Limenitis"), perlovce "Argynnis", "Boloria", "Clossiana", "Issoria") a hnedáčiky ("Melitaea", "Euphydryas").
Veľmi dôležitým poznávacím znakom celej čeľade je skutočnosť, že dospelí jedinci, imága, majú predný pár nôh menší, prípadne celkom zakrpatený. 
Spodná strana pomerne širokých a obyčajne na vonkajšom okraji vykrajovaných krídel býva nenápadne hnedá až hnedočierno sfarbená, čím jedinci pri zložených krídlach splývajú s okolím. Vrchná strana krídel býva zvyčajne veľmi pestro a krásne sfarbená. Toto sfarbenie dodáva spoločne s bizarne vykrajovanými krídlami týmto motýľom nezvyčajný pôvab a krásu. 
Húsenice bývajú obyčajne pestro sfarbené s čiernym základom a na povrchu tela majú hodne tŕňovitých výrastkov. Väčšina húseníc týchto druhov žije na burinách (napr. žihľave), takže ide o celkom indiferentné (neškodné) druhy hmyzu. 
Kukly sú hranaté, pri niektorých druhoch sú na povrchu ozdobené kovovolesklými škvrnami (zlatej, alebo striebornej farby). Kukly bývajú zavesené dolu hlavou za kremaster. 
Výskyt.
Babôčky sú rozšírené po celom svete. Celkový počet druhov na svete sa dá dosť ťažko odhadnúť, lebo sa stále popisujú nové druhy, ale udáva sa až okolo 5 000 druhov. 
Výskyt na Slovensku.
Do tejto čeľade patria naše najpestrejšie a veľmi hojne sa vyskytujúce druhy, ktoré môžeme nájsť od skorej jari až do neskorej jesene. Lietajú v záhradách, v parkoch, pri cestách, na poliach, v nížinách i vysoko v horách. 
Niektoré druhy prezimujú v podobe nedospelej húsenice. Viacero druhov z tejto čeľade môže prezimovať v štádiu motýľa, takže teoreticky sa so živými jedincami môžeme stretnúť i v zime (v jaskyniach, dutinách stromov, pivniciach, tuneloch a pod.). 
Babôčky patria u nás spoločne so žltáčikom rešetliakovým ("Gonepteryx rhamni" Linnaeus, 1758) k prvým jarným motýľom, ktorých zastihneme už skoro na jar – v marci počas teplých, slnečných dní. Do roka mávajú tieto motýle zvyčajne dve a bežnejšie druhy v niektorých teplejších rokoch aj tri generácie. Niektoré z nich patria i k ťažným motýľom. Vzácnejšie druhy mávajú v roku iba jednu generáciu.
Druhy.
Na Slovensku bolo opísaných nasledovných 43 druhov motýľov tejto čeľade:
Podľa poslednej Vyhlášky Ministerstva životného prostredia Slovenskej republiky sú niektoré druhy tejto čeľade druhmi chránenými.
Systematika.
Systematické zatriedenie slovenských druhov čeľade babôčkovitých

</doc>
<doc id="223850" title="Richard Raši" url="https://sk.wikipedia.org/wiki?curid=223850">
Richard Raši

MUDr. Richard Raši, PhD., MPH, (* 2. apríl 1971, Košice) bol od 23. marca 2018 do 20. marca 2020 podpredsedom vlády SR pre investície a informatizáciu. Je tiež slovenský lekár, bývalý minister zdravotníctva od 3. júna 2008 do 8. júla 2010 a bývalý primátor Košíc. V rokoch 2012 až 2016 bol poslancom Národnej rady Slovenskej republiky za stranu SMER. 
V júni 2020 oznámil, že po odchode Petra Pellegriniho zo SMERu-SD ho bude nasledovať. Tiež oznámil že ak dostane ponuku stať sa členom pripravovanej novej politickej strany Petra Pellegriniho, tak ju príjme. 
Život.
Absolvoval Lekársku fakultu Univerzity Pavla Jozefa Šafárika (UPJŠ) v Košiciach v odbore všeobecné lekárstvo v roku 1995. Absolvoval atestáciu z chirurgie prvého stupňa a špecializačnú skúšku z úrazovej chirurgie. Titul Master of Public Health (MPH) získal v roku 2004 na Slovenskej zdravotníckej univerzite v Bratislave (SZU). V roku 2010 ukončil doktorandské štúdium na Technickej univerzite v Košiciach a získal titul PhD.
Od roku 1995 pracoval na Klinike úrazovej chirurgie v Fakultnej nemocnici L. Pasteura v Košiciach, kde od roku 2004 pôsobil ako námestník pre liečebno-preventívnu starostlivosť. V marci 2007 ho minister Valentovič vymenoval za riaditeľa Fakultnej nemocnice s poliklinikou v Bratislave.
Je ženatý, má tri dcéry.
Politická činnosť.
Po demisii Ivana Valentoviča ho premiér nominoval do funkcie ministra zdravotníctva, prezident ho vymenoval 3. júna 2008. Bol kritikom reforiem predchádzajúceho ministra Rudolfa Zajaca.
V komunálnych voľbách v roku 2010 získal 22 929 hlasov a stal sa primátorom mesta Košice. V komunálnych voľbách roku 2014 bol znovu zvolený za primátora so ziskom 35 838 hlasov. Svoje druhé volebné obdobie však ako primátor Košíc nedokončil. 
V parlamentných voľbách, ktoré sa konali v roku 2016 bol zvolený za poslanca NR SR. Vo voľbách získal 40 691 hlasov.
V roku 2017 kandidoval v novembrových voľbách do orgánov samosprávnych krajov na predsedu Košického samosprávneho kraja. Po tesnej prehre o 875 hlasov nebol zvolený za predsedu Košického samosprávneho kraja. Vo voľbách získal 58 724 hlasov. Na základe vážnych podozrení o manipulácii volieb Richard Raši spochybnil zákonnosť a ústavnosť novembrových volieb. Na Ústavný súd podal podnet pre podozrenie zo spáchania trestného činu marenia prípravy a priebehu volieb. Do dnešného dňa Ústavný súd SR v tejto veci nerozhodol.
Dňa 23. marca vystriedal na poste podpredsedu vlády SR pre investície a informatizáciu Petra Pellegriniho. Výmena na poste podpredsedu vlády bola súčasťou menovania nového Pellegriniho kabinetu.
Vláda Petra Pellegriniho, vrátane Richarda Rašiho, podala po februárových voľbách 20. marca 2020 demisiu.

</doc>
<doc id="223965" title="Majstrovstvá Európy vo futbale 2012" url="https://sk.wikipedia.org/wiki?curid=223965">
Majstrovstvá Európy vo futbale 2012

Majstrovstvá Európy vo futbale 2012 boli hlavnou futbalovou súťažou národných mužstiev reprezentujúcich členské krajiny UEFA. Konali sa v dňoch 8. júna až 1. júla 2012 v Poľsku a na Ukrajine. Národné mužstvá a ako usporiadatelia postúpili na tento šampionát priamo, ďalších 14 zúčastnených tímov si vybojovalo účasť v kvalifikácii, ktorá sa začala v lete 2010.
Úvodný zápas sa uskutočnil vo Varšave (Poľsko) a finálový sa konal v Kyjeve (Ukrajina).
Problémy s organizáciou.
Viackrát boli otázky ohľadom zvládnutia organizácie, ale vždy bola vyjadrená podpora organizátorom. V októbri 2008 kvôli svetovej finančnej kríze a nejasnosti v právnych otázkach Ukrajina pozastavila prípravné práce. V prípade ak sa ich vzdá, Poľsko navrhuje organizovať EURO 2012 s Nemeckom. Ukrajinský veľvyslanec v Poľsku tieto správy poprel. Dokonca ich označil za blúznenie. Takisto v októbri 2008 kvôli sporu medzi poľskou vládou a FIFA bola organizácia zo strany Poľska taktiež ohrozená. V decembri toho istého roku sa opäť objavili správy, že Ukrajina nestíha práce okolo národného štadióna. UEFA jednoznačne poprela špekulácie, že šampionát by mohlo samo usporiadať Poľsko. V marci 2009 sa objavili informácie, či Ukrajina zvládne financovať výstavbu štadiónov, i napriek finančnej kríze.

</doc>
<doc id="224034" title="Novokrídlatce" url="https://sk.wikipedia.org/wiki?curid=224034">
Novokrídlatce

Novokrídlatce (lat. "Neoptera") je veľký taxón (zaraďovaný ako infratrieda, divisio a pod.) krídlatcov ("Pterygota"), a teda aj hmyzu ("Insecta", "Ectognatha").
Charakteristika.
Krídla (pokiaľ nie sú druhotne redukované) sa v pokoji skladajú plocho nad bruškom; výnimkou je silne odvodená skupina Rhopalocera. Krídla za letu pracujú synchrónne. Tykadlá sú dlhšie, tykadlový bičík je primárne mnohočlánkový. Na konci bruška sú niekedy cerkusy (Perlodea, Polyneoptera), no terminálny filament vždy chýba. Vývin lariev prebieha na súši, len u malého percenta druhov vo vode; ale aj v tom prípade larvy väčšinou dýchajú atmosférický O2.
Systematika.
novokrídlatce (Neoptera):
Vzájomné vzťahy medzi týmito taxónmi nie sú isté:
Poznámka: Staršie sa ako bazálne Neoptera niekedy zaraďovali aj taxóny †Blattinopseida a †Paoliida v užšom zmysle. Tieto dnes oba tvoria taxón Paoliida v širšom zmysle, ktorý patrí do taxónu ortopteroidný hmyz (Polyneoptera) v širšom zmysle.
Zdroje systematiky: 

</doc>
<doc id="224048" title="Ortopteroidný hmyz" url="https://sk.wikipedia.org/wiki?curid=224048">
Ortopteroidný hmyz

Ortopteroidný hmyz (lat. Polyneoptera, Orthopterodea) je veľký taxón (zaraďovaný napríklad ako kohorta) z taxónu Neoptera.
Charakteristika.
Je to primitívny hmyz s nitkovitými mnohočlánkovými tykadlami, hryzavými ústnymi ústrojmi a stále s veľmi hustou žilnatinou krídel. Predné krídla môžu byť viac chitinizované, zadné krídla sa vejárovito skladajú; častá je však brachyptéria aj aptéria. Na konci bruška sú vždy cerkusy, ktoré len u
odvodených skupín môžu byť rudimentálne (Isoptera). Vývin je vždy paurometabolia. Do tohto taxónu patrí výhradne suchozemský hmyz.
Systematika.
Ortopteroidný hmyz:

</doc>
<doc id="224051" title="Johann Christian Bach" url="https://sk.wikipedia.org/wiki?curid=224051">
Johann Christian Bach

Johann Christian Bach (* 5. september 1735, Lipsko† 1. január 1782, Londýn) bol nemecký skladateľ a organista obdobia klasicizmu.
Život a dielo.
Johann Christian Bach sa narodil v roku 1735 ako jedenásty z trinástich synov geniálneho skladateľa Johanna Sebastiana Bacha a jeho druhej manželky Anny Magdaleny Wülckenovej. K hudobnej dráhe bol predurčený už od detstva. Už v deviatich rokoch bravúrne ovládal hru na klavír, v roku 1750 študoval so svojim nevlastným bratom Carlom Philippom Emanuelom Bachom v Berlíne. O niečo neskôr odišiel študovať do Talianska, kde sa stal slávnym organistom v milánskej katedrále. 
Vo svojom ranom diele komponoval prevažne opery, čo mu o niečo neskôr dovolilo odísť do Londýna, kde začal vynikať ako skladateľ kráľovského divadla Haymarket. Tu tiež získal svoju prezývku „londýnsky Bach“ a stal sa obľúbenou, uznávanou a žiadanou osobnosťou miestneho kultúrneho života. Jeho popularita bola dokonca tak vysoká, že bol prijatý ako osobný učiteľ hudby princeznej Charlotty a začal sa pohybovať v tých najvyšších spoločenských kruhoch. Približne v tom čase začal svoju pozornosť upierať tiež na symfóniu a komornú hudbu. 
Keď v roku 1764 prišiel do Londýna mladý Mozart ako zázračné dieťa, stal sa Bach jeho významným podporovateľom a stal sa jeho súkromným učiteľom hudby, čo významne ovplyvnilo ranú Mozartovu tvorbu. 
Johann Christian Bach ovplyvnil aj vo svojej dobe rad významných nemeckých a anglických skladateľov. Jeho dielo je početné a jeho hudba je príjemne melodická. Je považovaný aj za prvého skladateľa, ktorý uviedol do moderného operného orchestra klarinet.
Koncom života sa veľmi zadĺžil, celkom čiastkou približne 4 000 libier. V roku 1781 ho postihol nervový záchvat, onedlho nato zomrel. Jeho pohreb zaplatil sám kráľ Juraj III..

</doc>
<doc id="224054" title="Carl Philipp Emanuel Bach" url="https://sk.wikipedia.org/wiki?curid=224054">
Carl Philipp Emanuel Bach

Carl Philipp Emanuel Bach (* 8. marec 1714, Weimar, Nemecko - † 14. december 1788) bol nemecký čembalista, hudobný skladateľ a pedagóg, druhý najstarší syn Johanna Sebastiana Bacha.
Život.
Prešiel dôkladným kontrapunktickým školením u svojho otca. Jeho ďalšia tvorivá dráha však priniesla odklon od barokového smeru k novému hudobnému mysleniu raného klasicizmu. No seriózny, myšlienkovo hlboký umelecký prejav jeho otca zostal vlastný aj jemu a prejavil sa v jeho tvorbe osobitou výrazovou hĺbkou. Bach pôsobil najprv v službách pruského kráľa ako čembalista, v roku 1767 sa však presídlil do Hamburgu, kde prevzal po Telemannovi úrad mestského hudobného riaditeľa. Stal sa poprednou osobnosťou hudobného života tohto slobodného mesta, priatelil sa s významnými nemeckými básnikmi a ďalšími umelcami. Ako jeden z prvých v Nemecku organizoval verejné koncerty.
Tvorba.
Najväčší význam má jeho inštrumentálna tvorba - orchestrálne symfónie, klavírne sonáty, triové sonáty a sláčikové kvartety. Najrozsiahlejšia je však Bachova tvorba pre sólový klavír (čembalo), zvlášť klavírne sonáty, ktorých napísal okolo 200; v nich dospel nielen k pozoruhodnej úrovni nástrojovej sadzby, ale aj k vývojovému pokroku v oblasti hudobného výrazu nového slohu: stal sa charakteristickým predstaviteľom tendencie Sturm und Drang, prejavujúcej sa obzvlášť intenzitou výrazu hlavne v polohách vášnivých a citovo vypätých, ktoré predznamenali v období raného klasicizmu situáciu označovanú tiež ako romantická kríza. K dosiahnutiu vysokého stupňa výrazovej intenzity sú u Bacha zapojené všetky zložky hudobnej reči - osobitou formuláciou tém začínajúc a ich harmonickým výkladom aj nástrojovou štylizáciou končiac. Objavujú sa aj programové názvy, ktoré majú bližšie špecifikovať vlastný hudobný obsah diela. Svojim ponímaním klavírnej sonáty ovplyvnil rad ďalších skladateľov vrátane Josepha Haydna a W. A. Mozarta. Vo vokálnom odbore je autorom oratórií a veľkého počtu chrámových skladieb, piesní, árií a ód s duchovným aj svetským obsahom. Je tiež autorom jedného z najvýznamnejších prameňov o predklasickej hudobnej interpretácii a estetike "Versuch über die wahre Art das Clavier zu spielen" ("Štúdia o pravom umení klavírnej hry"). Prvý diel tohto spisu bol vydaný v roku 1753, druhý v roku 1762.

</doc>
<doc id="224055" title="Hemipteroidný hmyz" url="https://sk.wikipedia.org/wiki?curid=224055">
Hemipteroidný hmyz

Hemipteroidný hmyz (iné názvy: homopteroidný hmyz, paraneopterný hmyz; lat. Paraneoptera, Acercaria) je veľký taxón (zaraďovaný napríklad ako kohorta alebo subdivisio) z taxónu novokrídlatce (Neoptera).
Charakteristika.
Od taxónu Polyneoptera sa líšia len dvoma stabilnými znakmi: zjednodušená, niekedy extrémne odvodená žilnatina krídel a neprítomnosť cerkusov. Ďalšie znaky sú skôr trendmi:
Systematika.
Hemipteroidný hmyz (Paraneoptera, Acercaria) v širšom zmysle/Clareocercaria:

</doc>
<doc id="224057" title="Holometabolný hmyz" url="https://sk.wikipedia.org/wiki?curid=224057">
Holometabolný hmyz

Holometabolný hmyz (iné názvy: holometabola, hmyz s úplnou premenou, hmyz s dokonalou premenou; lat. Endopterygota, Holometabola, Metabola, Oligoneoptera) je veľký taxón (zaraďovaný napríklad ako kohorta) z taxónu novokrídlatce (Neoptera).
Charakteristika.
Je to hmyz s úplnou premenou (cudzím slovom: holometabóliou), ktorá prebieha výhradne v pokojovom štádiu: kukle (pupa), u lariev sa nikdy nepozoroval ani len náznak krídel. Chodidlá sú primárne päťčlánkové. V stavbe ústnych orgánov pozorujeme popri východiskovom hryzavom type všetky možné modifikácie. Aptéria je relatívne menej častá, ale vyskytuje sa.
Systematika.
Holometabolný hmyz (Endopterygota, Holometabola, Metabola, Oligoneoptera):

</doc>
<doc id="224076" title="Rovnokrídlovce" url="https://sk.wikipedia.org/wiki?curid=224076">
Rovnokrídlovce

Rovnokrídlovce (iné názvy: rovnokrídle, rovnokrídly hmyz, staršie hmyz rovnokrídly, nevhodne: "rovnakokrídlovce (a varianty tohto názvu)", lat. "Orthoptera", "Saltatoria") je rad ortopteroidného hmyzu.
Opis.
Je to malý i veľký hmyz s valcovitým až mierne laterálne splošteným telom.
Zadné nohy sú silné, skákavé, len u odvodených hrabavých foriem môže byť ich skákacia funkcia potlačená.
Na výrazne hypognátnej hlave sú silné hryzavé ústne ústroje a nitkovité, alebo štíhle vretenovité tykadlá. Tykadlá sú tenké, až vlasovité, zložené z veľkého počtu kratučkých článkov. Samice majú znášadlo, ktoré je nápadné hlavne u kobyliek. Stridulačný aparát samcov je alárny, vzácne redukovaný.
Krídla majú rozličnú stavbu i spôsob uloženia v pokoji (viac u nižších taxónov), predné krídla sú však obyčajne viac chitinizované i pigmentované, častá je brachyptéria až aptéria. Veľká väčšina druhov má stridulačný aparát aj sluchové (tympanálne) orgány. Tympanálne orgány sú na predných holeniach.
Vývin je paurometabolia s 5 – 6 instarmi. Na svete žije asi 15 200 druhov, u nás 120.
Systematika.
Rovnokrídlovce:
V niektorých starších systémoch (spravidla ignorujúcich vymreté podtaxóny z tohto taxónu) tvoria podrady Ensifera a Caelifera samostatné rady namiesto Orthoptera.

</doc>
<doc id="224104" title="Kazanská ulica (Bratislava)" url="https://sk.wikipedia.org/wiki?curid=224104">
Kazanská ulica (Bratislava)

Kazanská ulica (nesprávne "Kazaňská") je ulica a pomerne dôležitá štvorpruhová dopravná komunikácia v Bratislave v okrese Bratislava II prechádzajúca katastrálnym územím dvoch mestských častí, Vrakuňa a Podunajské Biskupice. Na západe je napojená na ulicu Slovnaftská, na východe je ohraničená ulicou Dvojkrížna a železničnou traťou, ktorá zároveň ohraničuje aj celé zastavané územie okresu Bratislava II.
Ulica je tvorená predovšetkým pomerne novou a modernou bytovou nízkopodlažnou zástavbou, ktorej súčasťou je občianska vybavenosť.

</doc>
<doc id="224208" title="Koníkovité" url="https://sk.wikipedia.org/wiki?curid=224208">
Koníkovité

Koníkovité () je čeľaď podradu koníky.
Na území Slovenska žije asi 45 druhov, z nich sú ľahko poznateľné "Oedipoda coerulescens" (koník modrokrídly) a "Psophus stridulus" (koník červenokrídly), ktorý za letu vydáva vržavý zvuk. Na najteplejších lokalitách s piesčitým substrátom žije veľmi vzácne "Acrida hungarica" (koník stepný). Na slnečných stráňach v horách žije "Arcyptera fusca" (koník pestrý, vhodnejší názov by bol však koník sivokrídly). Na xerotermných stráňach žije lokálne "Calliptamus italicus" (koník ružovokrídly)...
Zo subtropických druhov sem patrí povestná "Locusta migratoria" (saranča sťahovavá/koník sťahovavý, nesprávne nazývaná „kobylka“), ktorá pri premnožení môže spôsobiť holožery vegetácie. Najväčším škodcom je však Schistocerca gregaria .

</doc>
<doc id="224211" title="Krátky slovník slovenského jazyka" url="https://sk.wikipedia.org/wiki?curid=224211">
Krátky slovník slovenského jazyka

Krátky slovník slovenského jazyka (skr. KSSJ) je jednozväzkový výkladový slovník spisovnej slovenčiny; jedna zo štyroch záväzných kodifikačných príručiek slovenčiny. 
Nachádzajú sa tu údaje o význame zachytených slov, o slovotvorných, synonymických, antonymických a homonymických vzťahoch medzi slovami. Obsahuje informácie o približne 60-tisíc slovách.
Vydania.
Slovník vychádza zo staršieho "Slovníka slovenského jazyka". Pravopisne posledné vydanie vychádza z najnovších "Pravidiel slovenského pravopisu".

</doc>
<doc id="224261" title="Agata Mrózová-Olszewská" url="https://sk.wikipedia.org/wiki?curid=224261">
Agata Mrózová-Olszewská

Agata Danuta Mrózová-Olszewská, poľ. "Agata Danuta Mróz-Olszewska" (* 7. apríl 1982, Dąbrowa Tarnowska, Poľsko† 4. jún 2008, Vroclav) bola poľská volejbalová reprezentantka, ktorá získala dve zlaté medaily na Majstrovstvá Európy vo volejbale žien v rokoch 2003 a 2005.
Choroba.
S leukémiou bojovala od 17 rokov. V roku 2007 jej lekári odporučili transplantáciu kostnej drene, ktorú však pre tehotenstvo odložila. Dcéru Lilianu porodila 4. apríla 2008 a dva mesiace na to, 4. júna 2008, zomrela na infekciu po transplantácii kostnej drene z 22. mája 2008.
Na pohrebe sa zúčastnili aj poľskí futbalisti.

</doc>
<doc id="224381" title="Kaufland" url="https://sk.wikipedia.org/wiki?curid=224381">
Kaufland

Kaufland je obchodná značka reťazca nemeckých supermarketov, hypermarketov a obchodných domov prevádzkovaných okrem Nemecka aj na území Česka, Slovenska, Poľska, Chorvátska, Bulharska, Rumunska, a Moldavska spoločnosťou "Lidl &amp; Schwarz-Gruppe", ku ktorej patrí ďalej "Lidl Stiftung &amp; Co. KG" so supermarketmi Lidl.
História firmy.
Firma bola založená v roku 1930, keď "Josef Schwarz" vstupuje ako spoločník do veľkoobchodu s tropickým ovocím "Lidl &amp; Co". Následne dochádza k premenovaniu spoločnosti na obchodnú značku "Lidl &amp; Schwarz KG". V súčasnosti spoločnosť prevádzkuje obchody pod názvom "„Kaufland“", "„KaufMarkt“" a "„Handelshof“". K otvoreniu prvého veľkého samoobslužného obchodného domu pod menom Kaufland došlo roku 1984 v Neckarsulme. Hypermarkety a samoobsluhy sú väčšinou postavené na ploche od 2 500 do 12000 m2. 
Firma v kocke.
Ústredie firmy "Kaufland Dienstleistung GmbH &amp; Co. KG" so sídlom v Neckarsulme sa nachádza v okrese Heilbronn v spolkovej krajine Bádensko-Württembersko. Firma je zapísaná v obchodnom registri v Heilbronne.
Firma má právnu formu "GmbH &amp; Co. KG" (spoločnosť s ručením obmedzeným a spoločenská komanditná spoločnosť – zvláštna právna forma v Nemecku) (niekedy tiež "Limited &amp; Co. KG"), ktorá sa v Nemecku považuje za výhodnú najmä vzhľadom na obmedzené ručenie.
Prvá predajňa pod názvom Kaufland bola otvorená roku 1984 v Neckarsulme. Firma má v Nemecku celkovo 500 predajní.
Kaufland na Slovensku.
Spoločnosť Kaufland vstúpila na slovenský trh v roku 2000 otvorením svojej prvej predajne v Poprade. V roku 2013 mal Kaufland na Slovensku už 70 predajní. Najviac predajní na území jedného mesta, má v Bratislave a to 7 a v Košiciach a v Prešove 3 predajne.
Privátne značky.
V sortimente Kauflandu je možné nájsť aj značky tovarov, ktoré sú vyrobené práve pre tento reťazec. Kaufland má v súčasnosti 6 súkromných značiek:
Reklama.
Podobne ako ostatné obchodné reťazce firma pre každý hypermarket vydáva a zadarmo do domácností v okolí doručuje rovnomenný reklamný týždenník K-Kaufland (vydania sú upravené pre každý okres vrátane pridanej miestnej reklamy iných regionálnych podnikov) a prevádzkuje svoje internetové stránky. Ďalej vydáva 1 – 3x ročne pre celú sieť svojich obchodov interný, tiež nepredajný časopis "Náš Kaufland špeciál", v ktorom predstavuje okrem iného nové filiálky, históriu firmy a vedúcich pracovníkov spoločnosti.

</doc>
<doc id="224404" title="Chrám svätej Paraskevy (Dobroslava)" url="https://sk.wikipedia.org/wiki?curid=224404">
Chrám svätej Paraskevy (Dobroslava)

Chrám svätej Paraskevy je gréckokatolícka drevená cerkev nachádzajúca sa v obci Dobroslava v okrese Svidník v Prešovskom kraji.
Chrám pochádzajúci z roku 1705 je trojpriestorová stavba v tvare kríža s priečnou loďou stojaca na vysokej kamennej podmurovke. K jej charakteristickému vzhľadu patria tri nerovnako vysoké kupoly zakončené vežami s baňami. Priestor chrámu je ohradený plotom. Vnútri areálu sa nachádza cintorín.
Cerkev bola stavebne upravovaná v roku 1880 a napokon v roku 1932 kedy boli k objektu pripojené dve bočné kaplnky, ktoré mu dali súčasný vzhľad.
Najvzácnejšou pamiatkou vnútorného vybavenia je reštaurovaný ikonostas z 18. storočia, na ktorom sú zachytené výjavy z Nového zákona.
Chrám sv. Paraskevy je súčasťou súboru východoslovenských drevených chrámov zapísaných do zoznamu národných kultúrnych pamiatok.

</doc>
<doc id="224484" title="Kopala studienku" url="https://sk.wikipedia.org/wiki?curid=224484">
Kopala studienku

Kopala studienku je slovenská ľudová pieseň. 
Jej melódiu Janko Matúška roku 1844 odporučil pre svoj hymnický text Nad Tatrou sa blýska, s ktorým sa neskôr stala oficiálnou hymnou Slovenska, napred ako druhá časť česko-slovenskej hymny, neskôr ako samostatná slovenská hymna. Rovnakú melódiu má aj maďarská ľudová pieseň „Azt mondják, nem adnak engem galambomnak”, ktorú zaznamenal Béla Bartók v zbierke ľudových piesní z roku 1908, 10 Easy Pieces, Sz.39. Bartók sa od roku 1906 venoval zbieraniu slovenských ľudových piesní a v knihe Slovenské ľudové piesne zaznamenal ešte dve ďalšie verzie tejto piesne s mierne odlišným textom a melódiou.
Text.
Kopala studienku pozerala do nej,
Kopala studienku, pozerala do nej.
Aká je hlboká,taká je široká, skočila by do nej. 
Aká je hlboká, taká je široká, skočila by do nej. 
/: A na tej studienke napájala páva:/ 
/:Milý sa spytuje, milý sa spytuje, čieho je to pána:/ 
/:A ja ti nepoviem, lebo sama neviem:/ 
/:Príď navečer do nás, príď navečer do nás, Ja sa mamky dozviem:/ 
/:A keď prídeš do nás,na vranom koníčku:/ 
/: Priviaž si ho u nás, priviaž si ho u nás o našu jedličku:/ 
/:Tá naša jedlička,pekne vyrastená:/ 
/:Či v lete, či v zime, či v lete, či v zime, vždycky je zelená:/

</doc>
<doc id="224554" title="Francesco Bartolomeo Rastrelli" url="https://sk.wikipedia.org/wiki?curid=224554">
Francesco Bartolomeo Rastrelli

Francesco Bartolomeo Rastrelli (; * 1700, Paríž, Francúzsko – † 1771, Petrohrad, Rusko) bol ruský architekt taliansko-francúzskeho pôvodu, predstaviteľ ukrajinského a ruského baroka.
Životopis.
Narodil sa v Paríži ako syn talianskeho sochára a architekta Carla Bartolomea Rastrelliho (1675 – 1744). Do Ruska prišiel v roku 1715 spolu so svojim otcom. Vo svojich stavbách kombinoval posledné trendy talianskeho baroka s tradičným moskovským štýlom. Staval v typickom, veľmi bohatom a majestátnom štýle neskorého baroka.
Jeho prvým dôležitým poverením bola ponuka na výstavbu paláca pre bývalého vládcu Moldavska, princa Dmitrija Kantemira. Po nástupe Alžbety I. na ruský trón sa stal obľúbeným dvorným architektom. Medzi jeho stavby patria napríklad Zimný palác v Petrohrade, postavený v rokoch 1754 – 1762 alebo Katarínsky palác v cárskej rezidencii Carskoje Selo (oba paláce sú známe extravagantnou nádherou a bohatstvom výzdoby), Stroganovov palác v Petrohrade, Kostol svätého Ondreja a Mariánsky palác v Kyjeve (teraz slávnostné sídlo ukrajinského prezidenta), Letný palác v Petrohrade (postavený 1741, zničený 1797) či Rundalský palác a Jelgavský zámok v dnešnom južnom Lotyšsku. Okrem toho v roku 1723 vytvoril bronzovú bustu Petra I. Veľkého. 

</doc>
<doc id="224729" title="Rinus Michels" url="https://sk.wikipedia.org/wiki?curid=224729">
Rinus Michels

Marinus Jacobus Hendricus Michels zvaný aj Rinus Michels (* 9. február 1928, Amsterdam† 3. marec 2005, Aalst, Belgicko) bol holandský futbalový tréner a reprezentant.
Mladosť.
Narodil sa 9. februára 1928 v Amsterdame, blízko Olympijskeho štadióna, na ktorom hrával svoje domáce zápasy Ajax Amsterdam. K deviatim narodeninám dostal dres a pár futbalových ponožiek, futbal hrával so svojím otcom na ihrisku vedľa domu. Všimol si ho priateľ Michelsovej rodiny, Joop Köhler, ktorý pôsobil v klube Ajax Amsterdam ako funkcionár. V roku 1940 už hrával malý Michels za Ajax. Keď začala druhá svetová vojna, konkrétnejšie Holandský hlad 1944, Michelsova kariéra bola prerušená. Francúzsky klub Lille OSC tiež chcel s ním uzavrieť kontrakt, ale nebolo to možné kvôli jeho povinnej vojenskej službe v holandskej armáde.
Kariéra.
9. júna 1949 debutoval v prvom tíme Ajaxu Amsterdam a strelil vo víťaznom zápase, 8-3, proti ADO Den Haag päť gólov!
Počas hráčskej kariéry hrával na pozícií útočníka v tomto klube. Za 12 rokov aktívnej činnosti strelil v 264 zápasoch 122 gólov a za reprezentáciu odohral 5 zápasoch, v ktorých gól nestrelil. Debutoval 8. júna 1950 v zápase proti Švédsku 1-4 a v ostatných zápasoch vyhral, a to proti Fínsku 4-1, Belgicku 4-0, Švédsku 6-1 a Švajčiarsku 3-1.
Najviac sa však preslávil ako tréner. Je považovaný za otca totálneho futbalu. Štyrikrát viedol holandskú reprezentáciu. Prvý raz ju prevzal od Františka Fadrhonca pred Majstrovstvami sveta 1974 a na tomto turnaji skončilo Holandsko vo finále, pričom vyhrávalo 1-0 a Nemci sa za toho stavu lopty nedotkli. Nakoniec, po dvoch góloch Gerda Müllera prehralo Holandsko 2-1. Druhý raz ju viedol v rokoch 1984 až 1985 a s tímom výraznejší úspech nezaznamenal. Na pár mesiacov prenechal trénerstvo Holandska Leovi Beenhakkerovi, aby sa opäť stal trénerom Holandska. A v roku 1988 tím doviedol k zatiaľ poslednému víťazstvu na Majstrovstvách Európy. Z funkcie hlavného trénera odstúpil. Posledný raz viedol Holandsko v rokoch 1990 až 1992, keď po Majstrovstvách Európy 1992, kde dosiahol semifinále, skončil. Bol to jeho posledný futbalový angažmán.
Smrť.
Počas kariéry mal problémy so srdcom. Dvakrát absolvoval srdcovú operáciu, prvú v roku 1986, po ktorej sa ešte dokázal vrátiť, ale po druhej zomrel dňa 3. marca 2005.

</doc>
<doc id="224732" title="Ferenc Puskás" url="https://sk.wikipedia.org/wiki?curid=224732">
Ferenc Puskás

Ferenc Puskás (celým menom Ferenc Puskás Biró, pôvodne "Ferenc Purczeld Biró"; * 2. apríl 1927, Budapešť – † 17. november 2006, Budapešť) bol maďarský futbalista a tréner. Jeho hru charakterizovalo dobré ovládanie lopty, výbušnosť, prekvapivé riešenia herných situácií, presné prihrávky a strely na bránu, je považovaný za jedného z najlepších futbalistov všetkých čias. Strelil 514 gólov v 529 ligových zápasoch a 84 gólov v 85 zápasoch maďarskej reprezentácie.
Život a kariéra.
Narodil sa ako "Ferenc Purczeld" v Kispeste (dnes časť Budapešti). Keď mal 10 rokov, otec nechal zmeniť rodinné priezvisko na "Puskás". Je odchovancom miestneho klubu Kispest A.C., kde jeho otec pôsobil ako tréner. Pôvodne použil falošné meno "Miklós Kovács", aby mohol za klub hrávať skôr ako dovŕšil vek 12 rokov, ktorým bol podmienený podpis zmluvy. 
V novembri 1943 debutoval v seniorskom tíme Kispestu. V roku 1949 klub prevzala armáda a premenovala ho na Honvéd. V mužstve hrali vzhľadom na jeho armádny štatút kvalitní hráči z celej krajiny, napr. Zoltán Czibor a Sándor Kocsis, pričom dostávali vojenské hodnosti, Puskás sa stal majorom. Klubu pomohol vybojovať päť majstrovských titulov, štyrikrát sa stal najlepším strelcom maďarskej ligy, v roku 1948 bol najúspešnejším zakončovateľom v rámci všetkých európskych líg.
Reprezentácia.
V maďarskej reprezentácii zaznamenal debut 20. augusta 1945, keď skóroval vo víťaznom zápase proti Rakúsku 5:2. 
Mužstvo patrilo začiatkom 50. rokov k najlepším na svete. Spolu s Zoltánom Cziborom, Sándorom Kocsisom, Józsefom Bozsikom a Nándorom Hidegkutim bol kostrou tímu, ktorý neprehral 32 zápasov v rade, čo je doposiaľ neprekonaný rekord. V rokoch 1950-54 bol kapitánom. Na OH 1952 v Helsinkách získalo Maďarsko zlaté medaily po finálovom víťazstve nad Juhosláviou. Puskás na podujatí strelil štyri góly. 
V roku 1953 vyhralo Maďarsko Stredoeurópsky pohár, keď porazilo vo finále domáce Taliansko 3:0, Puskás bol najúspešnejším strelcom turnaja s 10 gólmi.
Jedným z dôkazov vtedajšej dominancie maďarského futbalu sú aj víťazstvá nad Anglickom - 6:3 v Londýne (1953) a 7:1 v Budapešti (1954), čo je najvyššia prehra Anglicka v histórii.
Na MS 1954 hral Puskás v prvých dvoch zápasoch proti Južnej Kórei (9:0) a SRN (8:3), potom sa zranil a nastúpil až vo finále (napriek pretrvávajúcemu zraneniu), opäť proti SRN. Maďarsko viedlo už 2:0, aj vďaka Puskásovmu gólu, Nemecko však otočilo na 2:3. Dve minúty pred koncom rozhodca pre údajný ofsajd neuznal Puskásov gól, ktorý by znamenal vyrovnanie. Touto prehrou bola ukončená 32-zápasová séria Maďarska bez prehry.
Puskás v reprezentácii dosiahol dva hetriky (proti Rakúsku a Luxembursku), Albánsku strelil 4 góly. Celkovo zaznamenal 84 gólov v 85 reprezentačných zápasoch.
Španielsko.
Emigroval v roku 1956, po správe o porážke maďarskej revolúcie. Odohral niekoľko neoficiálnych zápasov za RCD Espanyol, potom však dostal dvojročný dištanc od UEFA. Po vypršaní dištancu ho spočiatku kontaktovali len menej kvalitné kluby, pretože za ten čas značne pribral a mal vyšší vek (31). Manchester United ho odmietol kvôli neznalosti angličtiny. Napokon s ním uzavrel kontrakt Real Madrid, kde sa stal výraznou oporou, v každej zo svojich prvých šiestich sezón dokázal streliť 20 a viac gólov, spolu v 180 zápasoch španielskej ligy skóroval 156x. Klub získal päť majstrovských titulov za sebou v rokoch 1961-65 a počas Puskásovho pôsobenia vybojoval 3x Pohár majstrov európskych krajín.
V roku 1962 získal španielske občianstvo, za Španielsko odohral 4 zápasy, neskóroval. Aktívnu kariéru ukončil v roku 1966.
Trénerská kariéra.
Po ukončení aktívnej činnosti sa stal trénerom, viedol mužstvá na všetkých kontinentoch. S Panathinaikos FC dosiahol v roku 1971 finále Pohára majstrov európskych krajín (kde sa prebojoval ako prvý grécky klub v histórii), s klubom získal aj dva grécke tituly (1970/71 a 1971/72). Ďalší významný trénerský úspech zaznamenal až v roku 1991, keď získal austrálsky titul s South Melbourne FC. 
Posledné roky.
V roku 1991 sa aj s manželkou Erzsebét natrvalo vrátil do Maďarska. V roku 1993 sa stal trénerom maďarskej reprezentácie, ale len na štyri zápasy. Od roku 2000 trpel Alzheimerovou chorobou a tiež inými zdravotnými ťažkosťami. Nemocnicu opúšťal len zriedkavo. Jeho zdravotný stav sa časom zhoršoval. Zomrel v budapeštianskej nemocnici 17. novembra 2006.
Na jeho počesť bol v roku 2002 premenovaný multifunkčný štadión v Budapešti (Stadium Puskás Ferenc). Ulica "Újtemető utca" bola premenovaná podľa neho pri príležitosti ročného výročia úmrtia. Puskása označila IIFHS za najlepšieho strelca 20. storočia.

</doc>
<doc id="224765" title="Beach Boys" url="https://sk.wikipedia.org/wiki?curid=224765">
Beach Boys

The Beach Boys je americká rock and rollová skupina, ktorá vznikla v roku 1961. Skupina sa stala populárnou vďaka svojim originálne koncipovaným spôsobom spievaných harmonických vokálov a témam textov piesní, ktoré boli zamerané na životný štýl kalifornskej mládeže: surfing, dievčatá a autá. Líder kapely, Brian Wilson, postupne rozvíjal jej umelecké smerovanie k väčšej inovatívnosti. Hudobná tvorba skupiny sa stretla s pozitívnym hodnotením hudobnej kritiky a je hudobným vzorom pre mnohých hudobníkov nasledujúcich generácií.
Skupinu založil Brian Wilson spolu s bratmi Carlom and Dennisom, bratrancom Mike Lovem a kamarátom Al Jardinom. Toto zoskupenie spolu s niekdajším členom, Davidom Marksom a neskorším členom kapely, Bruce Johnstonom, bolo v roku 1988 uvedené do Rokenrolovej siene slávy.
Skupina Beach Boys je často považovaná za jednu z ikon americkej populárnej hudby. V hudobnom rebríčku U.S. Top 40 má 36 hitov (najviac zo všetkých rockových skupín) a 56 hitov v singlovom rebríčku Hot 100 (z toho štyri na prvom mieste). Podľa vyjadrenia hudobného časopisu Billboard Magazine je Beach Boys predajom svojich singlov na prvej pozícii medzi americkými hudobnými zoskupeniami. 
Skupina The Beach Boys počas svojej histórie prešla mnohými zmenami v zostave a aj v hudobnom štýle. Bývalý líder Brian Wilson bol nútený vďaka svojej drogovej závislosti a psychickej chorobe zostať v ústraní a pôsobiť ako píšuci autor skladieb pre kapelu. V roku 1983 zomrel Dennis Wilson a v roku 1998 ďalší z bratov Carl, vzťahy medzi členmi kapely poznačili aj rôzne právne spory. Po Carlovej smrti bol zo skupiny Mikem Lovem vyhnaný Al Jardine. Mike a Bruce Johnston si potom prenajali práva na názov kapely a pokračujú v hudobnej kariére ďalej ako Beach Boys.

</doc>
<doc id="224858" title="Afroameričan" url="https://sk.wikipedia.org/wiki?curid=224858">
Afroameričan

Afroameričania alebo čierni Američania sú občania alebo obyvatelia Spojených štátov alebo emigranti zo Spojených štátov, ktorí patria k negroidnej rase alebo sú miešancami negroidnej rasy s inou rasou.
Černosi a Afroameričania predstavujú tretiu najväčšiu rasovú a etnickú skupinu v Spojených štátoch po belochoch a Hispáncoch a Latinoameričanoch. Väčšina Afroameričanov má pôvod zo Západnej s Strednej Afriky a sú potomkami ľudí, ktorí boli na územie Spojených štátov zavlečení ako otroci. 
Väčšina imigrantov sa väčšinou sama seba nepovažuje za Afroameričanov ale so svojim pôvodným etnikom.
Prví čierni obyvatelia sa do Ameriky dostali v priebehu 16. storočia ako otroci do španielskych kolónií. Do anglických kolónií v Severnej Amerike začali byť otroci zo Západnej Afriky privážaní od 17. storočia. Po vzniku Spojených štátov pokračovalo otroctvo, týkajúce sa do začiatku občianskej vojny naďalej asi 4 miliónov ľudí. Černošské obyvateľstvo bolo prevažujúcimi bielymi potomkami európskych prisťahovalcov považované za menejcenné a ako občania druhej kategórie. Americký zákon o naturalizácii z roku 1790 obmedzoval občianstvo Spojených štátov iba na bielych ľudí a iba majetní belosi mali volebné právo. Tieto podmienky sa v nasledujúcom období pomaly menili, najmä po skončení občianskej vojny, rozvojom černošskej komunity, zapojením černošskej populácie do ozbrojených konfliktov, ktoré viedli Spojené štáty (predovšetkým prvá a druhá svetová vojna), postupným odstránením rasovej segregácie a hnutím za hnutie za ľudské práva, ktoré sa rozšírilo v druhej polovici 20. storočia a prinieslo černošskému obyvateľstvu politickú a sociálnu slobodu. V roku 2008 bol po prvý krát zvolený za prezidenta USA Afroameričan Barack Obama.

</doc>
<doc id="224970" title="7,62 mm puška vzor 1891" url="https://sk.wikipedia.org/wiki?curid=224970">
7,62 mm puška vzor 1891

7,62 mm puška vzor 1891 (iné názvy Mosin-Nagant, puška Mosin alebo hovorovo trojlíniovka) je označenie niekoľkých variantov opakovacích pušiek, ktoré boli vyrábané v Rusku a neskôr v ZSSR od konca 19. storočia do polovice 20. storočia. Názov „trojlíniová“ puška je odvodený od staršieho označenia kalibru 7,62 mm.
Vznik a vývoj.
Po skončení rusko-tureckej vojny v rokoch 1877 až 1878, kedy sa ruská armáda stále ešte vyzbrojená jednoranovými puškami Berdan, stretla s tureckými vojskami vyzbrojenými americkými puškami Winchester, padlo rozhodnutie vyvinúť nové moderné pušky pre pechotu. Zvlášť vytvorená komisia začala v roku 1882 testovať zahraničné aj domáce konštrukcie. V roku 1889 ponúkol komisii svoju konštrukciu pušky kalibru 3 čiarky (čiarka bola 1/10 palca, teda 3 čiarky boli 7,62 mm) dôstojník ruského delostrelectva Sergej Ivanovič Mosin. V rovnakej dobe predložil komisii prototyp pušky kalibru 3,5 línie aj Belgičan Léon Nagant. Komisia síce pôvodne vybrala Nagantovu pušku, ale neskôr rozhodla pre domácu konštrukciu a urobila kompromis a Mosinova puška mala používať nabíjací mechanizmus Émila a Léona Nagantovcov. Prvé skúšky novej zbrane prebehli v roku 1890. K Mosinovej pôvodne jednorannej puške bola pripojená schránka na 5 nábojov.
Pušky sa dostali k jednotkám v roku 1891. Oficiálne označenie pre zbrane Mosin-Nagant znelo "Trechlinejnaja Vintovka Obrazca 1891 Goda" (Trojlíniová puška vzor 1891). Prvú várku 500 000 pušiek vyrobila francúzska zbrojovka Manufacture d Armes de Chatellerault. Ruské továrne začali s výrobou až v roku 1893 v mestách Tula a v Iževsk. V priebehu troch rokov vyrobili viac než 1,4 milióna kusov týchto pušiek. 
Od roku 1907 sa tiež začali vyrábať karabíny s hlavňou skrátenou na 510 mm (karabína Mosin-Nagant vzor 1907). V roku 1910 probehla prvá modernizácia pušiek a karabín Mosin-Nagant (pušky vzor 1891/10 a karabína vzor 1910). Úpravou staršieho modelu vzor 1910 vznikla karabína Mosin-Nagant vzor 1938 a od nej bola v roku 1944 odvodená karabína vzor 1944, ktorá mala sklopný bodák pozdĺž hlavne. V roku 1930 bol Mosin-Nagant vzor 1891 upravený. Nový typ niesol označenie vzor 1891/30 alebo tiež vzor 1891/1930.
Pušky s odsuvným valcovým záverom boli počas 2. svetovej vojny úspešne nahradené modernejšími samonabíjacími puškami Tokarev SVT-40 a Simonov SKS-45, ktoré po vojne nasledoval legendárny „Kalašnikov“ AK-47.
Nasadenie.
Tieto pušky sa osvedčili v 1. svetovej vojne, kedy Rusko dodalo Srbsku 120 000 pušiek vzor 1891. Pušky Mosin-Nagant m/27 a m/28/30 používala tiež fínska armáda. Vynikajúce výsledky s ňou dosiahol fínsky ostreľovač Simo Häyhä. Podobne pušku používali aj Poliaci pod označením karabin wz 91/98/25. Počas druhej svetovej vojny bola puška Mosin-Nagant ešte stále štandardnou zbraňou červenej armády. Vynikajúce výsledky s ňou dosiahli aj mnohí ostreľovači, napríklad aj Vasilij Zajcev počas bitky o Stalingrad. Tisíce týchto zbraní sa tiež stali korisťou Wehrmachtu. Nemci začali pušky vzor 1891/30 označovať Gewehr 254(r). Vyzbrojené nimi boli početné tylové a policajné jednotky, Volkssturm, ako aj vojská zložené z kolaborujúcich sovietskych zajatcov, brániacich atlantické pobrežie. Napriek tomu, že zbraň bola na konci druhej svetovej vojny postupne nahradzovaná modernejšími typmi, sa puška Mosin-Nagant používala až do konca 50. rokov a ešte dnes sa používa nie len pri vojenských prehliadkách ale i u rôznych čestných jednotiek. Karabíny vzor 1938 a 1944 sa ešte aktívne používajú v ČĽR a v mnohých rozvojových krajinách sú dedičstvom sovietskej „internacionálnej pomoci“.

</doc>
<doc id="225079" title="Tekov (hrad)" url="https://sk.wikipedia.org/wiki?curid=225079">
Tekov (hrad)

Tekov (-normovaný názov) alebo Tekovský hrad bol zemný hrad, stojaci v obci Starý Tekov. Archeologické nálezy na vrchu Várheď dokazujú, že bol osídlený už od neolitu. Prvá zmienka o hrade pochádza z roku 1075. Zničený bol v 14. storočí.
Dejiny.
Vďaka ideálnej strategickej polohe pri dôležitom brode, na rozdvojení Perca a Hrona, sa stal pôvodný zemný hrad čoskoro župným sídlom. K vývinu mesta však nedošlo pre rozklad kráľovského župného zariadenia, pri ktorom sa aj Tekovský hrad dostal do súkromných rúk (1272) a zanedlho potom zanikol. Jeho majetky pripojili v 14. storočí k Levickému hradu.
Exteriér hradu.
Hrad stál na okraji vyvýšeniny, z ktorej bol relatívne dobrý výhľad do okolia. Smerom ako sa zvažovala, boli pravdepodobne palisády a mierna oblá nerovnosť naznačuje, že možno aj obranná stavba. Pod ňou je viditeľná priekopa, ktorá bránila hrad z najprístupnejšej strany a bola vytvorená pravdepodobne zámerne.
Súčasný stav.
Poloha Várheď je dnes v strede obce Starý Tekov. Na mieste hradu je dnes cintorín, v blízkosti je kostol. Terénne nerovnosti naznačujú polohu a rozlohu hradu.

</doc>
<doc id="225238" title="Dvojkrížna ulica (Bratislava)" url="https://sk.wikipedia.org/wiki?curid=225238">
Dvojkrížna ulica (Bratislava)

Dvojkrížna ulica je dôležitá komunikácia v Bratislave v okrese Bratislava II prechádzajúca cez mestské časti Vrakuňa a Podunajské Biskupice. Z väčšej časti tvorí východné ohraničenie a obchvat zastavanej oblasti mesta.
Začína sa na severnej strane v mestskej časti Vrakuňa. Vedie súbežne so železničnou traťou Bratislava – Komárno, pri spojnici s Čiližskou ulicou je konečná zastávka trolejbusovej trate a obratisko. Približne v strede sa na ňu napája Kazanská ulica. Končí sa na juhu v mestskej časti Podunajské Biskupice, kde sa napája na Orenburskú ulicu.

</doc>
<doc id="225399" title="Vŕtačka (obrábací stroj)" url="https://sk.wikipedia.org/wiki?curid=225399">
Vŕtačka (obrábací stroj)

Vŕtačka je obrábací stroj, na ktorom sa vykonávajú operácie vŕtania a vyvŕtavania pomocou otáčajúceho sa nástroja, väčšinou vrtáka, resp. vyvrtávacej tyče alebo hlavy. Okrem uvedených operácií je možné na vŕtačkách rezať závity, vystruhovať, vyhlbovať prípadne zarovnávať čelá dier.
Rozdelenie.
Vŕtačky sa všeobecne rozdeľujú 
Podrobnejšie je rozdelenie podľa konštrukcie:
Stĺpové vŕtačky.
Pre vŕtanie stredných otvorov do priemeru približne 40 mm. Stĺpové vŕtačky ľahšieho typu majú stĺp predĺžený tak, aby sa dali postaviť na zem. Stôl vŕtačky je na stĺpe zvislo prestaviteľný a otočný. Väčšie typy majú strojový posuv, ktorého mechanizmus je hnaný zvislým hriadeľom od vretenníka. Pri stĺpových vŕtačkách možno stôl pootočiť nabok a upínať veľké výrobky priamo na základovú dosku.
Stojanové vŕtačky.
Pre vŕtanie otvorov do priemeru približne 80 mm. Tieto vŕtačky sú podstatne tuhšie stroje a sú určené pre veľké výkony. Majú skriňový stojan a štvorhranný stôl. Vretenník je rozdelený na pevnú časť a na prestaviteľnú časť s posuvovým mechanizmom. Túto časť možno po zvislom vedení stojana nastaviť čo najbližšie k výrobku. Namiesto zvislo prestaviteľného stola môže byť stôl krížový, ktorým možno pozdĺžne aj naprieč posúvať, takže výrobok sa dá rýchlo a presne nastavovať.
Stolové a nástenné vŕtačky.
Sú určené pre vŕtanie malých otvorov do priemeru približne 16 až 20 mm. Ide o malé typy stĺpových, alebo stojanových vŕtačiek, ktoré sa upevňujú na stôl, alebo na stenu. Pri najmenších typoch sú dôležité dostatočne vysoké otáčky vretena, aby sa dosiahla primeraná rezná rýchlosť. Väčšie typy majú vretenník, ktorý sa podľa výšky výrobku prestavuje na valcovom stĺpe a majú ručný posuv.
Otočné vŕtačky.
Predtým nazývané aj "radiálne", s radiálne prestaviteľným vretenom pre vŕtanie väčšieho počtu dier do veľkých a ťažkých obrobkov, ktoré nie je možné polohovať. Preto sa premiestňuje vreteno stroja na saniach po ramene, ktoré je zase možné otáčať okolo stĺpa. 
Univerzálne vŕtačky.
S ľubovoľne nastaviteľným vretenom.
Špeciálne vŕtačky.
Pre sériovú a hromadnú výrobu.
Ručné vŕtačky.
Alebo tiež prenosné vŕtačky sú pri práci držané jednou (dvoma) rukami. Slúžia na vŕtanie malých dier (cca do 13mm), pre malosériovú výrobu, domáce použitie. Ručné vŕtačky sa vyrábajú aj ako akumulátorové, umožňujúce prácu v miestach, kde nie je dostupný prívod elektrickej energie. Podrobnejší článok pozri vŕtačka (náradie). 

</doc>
<doc id="225545" title="Slovnaftská ulica (Bratislava)" url="https://sk.wikipedia.org/wiki?curid=225545">
Slovnaftská ulica (Bratislava)

Slovnaftská ulica je ulica v Bratislave, v mestských častiach Ružinov a Podunajské Biskupice. 
Je dôležitou tranzitnou komunikáciou v okrese Bratislava II prechádzajúca katastrálnym územím mestskej časti Ružinov. Začína sa napojením na komunikáciu Bajkalská na mimoúrovňovej križovatke s diaľnicou D1 pod nájazdovou rampou na Prístavný most. Pokračuje severne od areálu rafinérie Slovnaft, prechádza lávkou ponad Malý Dunaj a nakoniec sa napája na komunikáciu Kazanská v mestskej časti Podunajské Biskupice.

</doc>
<doc id="225569" title="Roald Dahl" url="https://sk.wikipedia.org/wiki?curid=225569">
Roald Dahl

Roald Dahl (* 13. september 1916, Llandaff, Spojené kráľovstvo - † 23. november 1990, Oxford) bol britský spisovateľ, známy hlavne od roku 1940 tvorbou pre deti i dospelých. K jeho najznámejším dielam patrí „Charlie a továreň na čokoládu“, „Matilda“, „Čarodejnice“ a „Jakub a obrovská broskyňa“.
Životopis.
Narodil sa nórskym rodičom Haraldovi Dahlovi a Sofie Magdalene Dahl Hesselbergovej. V roku 1916 sa celá rodina presťahovala do Cardiffu. Meno dostal podľa polárneho bádateľa Roald Amundsena, vtedajšieho nórskeho národného hrdinu. 
V roku 1920 zomrela jeho sestra Astri na zápal slepého čreva. O rok neskôr zomrel aj jeho otec (na zápal pľúc). Jeho matka sa rozhodla zostať naďalej vo Walese, pretože si jej manžel želal, aby jeho deti študovali v anglických školách. Prvá škola, na ktorú začal ako 7-ročný chodiť, bola The Cathedral School v Llandaffe. Neskôr (keď mal 9 rokov) prestúpil do internátnej školy Saint Peter's vo Weston-super-Mare. Cítil sa tu veľmi osamelo a bol často šikanovaný. V trinástich rokoch začal navštevovať Repton School v Derbyshire.
Po dokončení školy nastúpil do firmy Shell a stal sa jedným z obchodných zástupcov pre oblasť východnej Afriky. Počas druhej svetovej vojny pracoval v letectve. Po krátkej dobe havaroval, čo mu neskôr znemožnilo pokračovať v letectve. Do konca vojny potom pracoval ako Asistent Air Attache v USA. 
V roku 1953 sa oženil s filmovou herečkou Patriciou Neal, nositeľkou Oscara za rolu vo filme "Hud". Mali spolu päť detí, z ktorých jedno nešťastne zomrelo v roku 1962. Patriciu postihla mŕtvica, a po jej zotavení sa v roku 1983 nakoniec rozviedli. Neskôr sa oženil s Felicity Croslandovou.
Zomrel na leukémiu vo veku 74 rokov.

</doc>
<doc id="225748" title="Martin Jakubko" url="https://sk.wikipedia.org/wiki?curid=225748">
Martin Jakubko

Martin Jakubko (* 26. február 1980, Chminianska Nová Ves) je slovenský futbalový reprezentant. Hral za Slovenské národné futbalové mužstvo na Majstrovstvách sveta 2010 v Južnej Afrike. Nastúpil v 88. minúte osemfinále turnaja, proti Holandsku a vybojoval pokutový kop. Za Slovenské národné futbalové mužstvo odohral doteraz 41 stretnutí a strelil 9 gólov.
Martin Jakubko hráva na pozícii útočníka a momentálne pôsobí v MFK Ružomberok.
Klubová kariéra.
Začiatky.
S futbalom začínal za futbalový oddiel OŠK Sokol v rodnej Chminianskej Novej Vsi. Pokračoval v mládežníckych mužstvách Sabinova a Lipian. Jakubkov prestup do prvoligového klubu Tatran Prešov sa uskutočnil 1. februára 2000. Za prešovský klub nastúpil premiérovo v najvyššej futbalovej súťaži v sezóne 1999/2000. Od 23. augusta 2001 až do 30. júna 2002 bol dvakrát na hosťovaní z Tatrana v druholigovom klube Bukocel Vranov. V roku 2003 bol Martin Jakubko na skúške v druholigovom čínskom klube Guang Žhou, k prestupu však nakoniec nedošlo. V sezóne 2003/2004 bol s 13 gólmi najlepším strelcom jesennej časti druhej najvyššej slovenskej futbalovej súťaže. Aj vďaka tomu, nenaplnil kontrakt v Prešove platný do leta 2004, ale dohodol sa s jesenným majstrom Corgoň ligy Duklou Banská Bystrica. Dohodu podpísal vtedy dvadsaťtriročný útočník v utorok 13.januára.
Dukla Banská Bystrica.
Oficiálne sa Martin Jakubko stal hráčom Banskej Bystrice 22. januára 2004. V Dukle nastal jeho výkonnostný vzostup. Banská Bystrica s tandemom Róbert Semeník a Martin Jakubko v útoku, siahala v sezóne 2003/2004 po titule. Nakoniec skončila o skóre druhá, za MŠK Žilina s rovnakým počtom bodov. Počas sezóny 2004/2005, sa stal oporou tímu. So 14. gólmi, bol najlepším strelcom mužstva pred Róbertom Semeníkom, ktorý mal na svojom účte 12. presných zásahov. Dukla obsadila v konečnej tabuľke najvyššej súťaže tretie miesto a na rovnakej pozícií, skončil aj Jakubko v tabuľke strelcov Corgoň ligy.
Jakubko sa predstavil s Duklou v 1. kole hlavnej súťaže Pohára UEFA 2004/2005. Futbalisti Dukly Banská Bystrica postúpili do hlavnej súťaže cez azerbajdžanský FC Karabach a švajčiarsky FC Wil 1900. Bystrica napokon v 1.kole dvakrát podľahla Benfike Lisabon (0:3, 0:2). O rok neskôr nastúpil za Bystricu v 2. predkole Pohára UEFA 2005/2006 aj proti poľskému tímu Groclin Grodzisk, ktorý Duklu vyradil po vysokom víťazstve 4:1. 
Martin Jakubko strelil v Pohári UEFA v bystrickom drese jediný gól, a to v nadstavenom čase domáceho zápasu proti FC Wil 1900, upravoval na konečných 3:1.

</doc>
<doc id="226089" title="Dúhovec väčší" url="https://sk.wikipedia.org/wiki?curid=226089">
Dúhovec väčší

Dúhovec väčší ("Apatura iris" L., 1758) je druh motýľa z čeľade babôčkovité (Nymphalidae). 
Bionómia druhu.
Tento druh motýľa patrí k našim najväčším druhom denných motýľov (Rhopalocera). V prírode ho zastihneme asi od konca júna do augusta. Lieta hlavne na lesných cestách a čistinkách, na okrajoch zmiešaných lesov, vo vlhkých údoliach a na zarastených rúbaniskách. Ráno lieta pomalšie, pričom rád sadá na zdochliny, trus zvierat, hnijúce ovocie a celkove mokré miesta, hlavne okolie kaluží a mokrín. V neskorších - poobedných hodinách - poletuje v korunách stromov. Je pomerne dosť zriedkavý, ale žije skryto, a preto jeho zriedkavosť je skôr relatívna. U samčeka je vidieť istý stupeň teritoriálneho správania. Na mieste jeho výskytu zvyčajne nachádzame iba jeden exemplár samčeka. Pokiaľ ho ulovíme o relatívne krátky čas jeho miesto „obsadí“ iný jedinec. Je rozšírený takmer v celej Eurázii. Priťahuje ho aj ľudský pot, a preto si niekedy sadá i na spotené ruky. Vystupuje iba zriedkavo do nadmorských výšok nad 1 200 m n. m. Viac na východ je hojnejším druhom denných motýľov, smerom na západ je zriedkavejší. Zvyčajne vidíme iba samčekov, lebo samičky sa zdržujú hlavne vyššie v korunách prevažne listnatých stromov. Lietajú zriedkavo a to skôr v poobedňajších hodinách a niekedy vydržia sedieť celé hodiny v korune stromu, kde ich zahliadneme iba zriedkavo.
Opis.
Má hnedo sfarbené krídla ozdobené bielymi škvrnami a páskami. Spodná strana krídel je červenohnedá s bielymi páskami a modrým, čierno lemovaným očkom. Samček má kovovomodro-fialové sfarbenie vrchnej strany krídel, ktoré sa mení podľa toho, ako na ne dopadá svetlo. Samičke toto sfarbenie chýba a býva zvyčajne väčšieho vzrastu.
Vajíčko.
Samička kladie vajíčka koncom júla a v auguste na listy živných rastlín, hlavne vŕb. Vajíčka sú olivovo-zelené, až žltavé, valcovitého tvaru.
Húsenica.
Húsenica sa vyvíja asi od augusta na vŕbe rakyte, vŕbe ušatej, vŕbe popolavej a tiež na osike. Prezimuje v 2. larválnom instare, kedy je asi 1 cm dlhá a čiernohnedej farby. V tomto období býva zvyčajne pripradená ku konáriku alebo listu. V apríli začne byť znova aktívna a zvlieka sa. Po tomto zvlečení je zelená, žlto zrnitá, so šikmými žltými pruhmi na bokoch, modrastými výrastkami na hlave a dvoma červenými hrotmi na análnom článku bruška. Húsenica 5. instaru (po 4. zvliekaní) sa zakuklí zvyčajne v júni pod listami, zavesená dole hlavou.
Kukla.
Kukla je bledozelená s dvoma hrotmi na hlave. Zvyčajne býva fixovaná za kremaster.
Ochrana druhu.
Vzhľadom na svoj vzhľad a veľkosť je zaujímavým druhom i pre zberateľov motýľov (entomológov), ktorí ho odchytávajú do zbierok v značných počtoch, ale napriek tomu nie je zatiaľ veľmi ohrozeným druhom našej entomofauny. Zasluhuje ochranu v rámci bežnej ochrany biotopov v rámci chránených území. Jeho areál rozšírenia vo svete je zatiaľ značný.

</doc>
<doc id="226255" title="Milan Haborák" url="https://sk.wikipedia.org/wiki?curid=226255">
Milan Haborák

Milan Haborák (* 11. január 1973, Prešov) je slovenský atlét, venujúci sa vrhu guľou. 
Slovenský rekord 20,87 m dosiahol v Turnove 23. mája 2004. Súťažil na dvoch OH, Sydney 2000, Peking 2008. Je 3 násobným atlétom roka SR 2000,2001, 2002.
Pozitívny dopingový test.
Krátko pred olympijskými hrami v Aténach mu našli v tele ľudský choriogonadotropín. Dostal dvojročný zákaz činnosti. 
Letné olympijské hry 2008.
Na letných olympijských hrách 2008 nepostúpil z kvalifikácie, keď skončil na 30. mieste výkonom 19,32 m.
Letné olympijské hry 2000.
Na letných olympijských hrách 2000 v Sydney postúpil do finále výkonom 20,00 m, kde skončil na 11 mieste.
Referencie.
https://www.cas.sk/clanok/570510/dvojnasobny-dopingovy-hriesnik-haborak-verim-ze-matej-toth-ocisti-svoje-meno/

</doc>
<doc id="226326" title="MFK Zemplín Michalovce" url="https://sk.wikipedia.org/wiki?curid=226326">
MFK Zemplín Michalovce

MFK Zemplín Michalovce je slovenský futbalový klub z mesta Michalovce hrajúci v najvyššej slovenskej futbalovej súťaži od sezóny 2015/16. Domáce zápasy hráva na štadióne Mestský futbalový štadión Michalovce v Michalovciach, ktorý disponuje kapacitou 4 440 miest.
História.
Prvé zmienky o klube pochádzajú z roku 1912. V lete tohto roku hrali Michalovce zápas s tímom FK Pozdišovce a prehrali 0–6. Historicky prvú účasť v najvyššej slovenskej futbalovej súťaži si Michalovce vybojovali v sezóne 2014/15. V rozhodujúcom zápase hranom 13. júna 2015 zvíťazili na ihrisku MFK Skalica 2–0 a zaistili si tak prvé miesto a historický postup do najvyššej súťaže, v ktorej sa premiérovo predstavili v nasledujúcej sezóne.
Spolupráca.
Iné futbalové kluby.
Nasledujúce futbalové kluby spolupracujú s MFK Zemplín Michalovce:
Rivalita.
Najväčšími rivalmi Michaloviec vo futbale sú kluby z východného Slovenska ako napríklad 1. FC Tatran Prešov, Partizán Bardejov, FK Moldava nad Bodvou či FK Humenné. Menšia rivalita je medzi Michalovcami a FC Lokomotíva Košice, MFK Vranov nad Topľou, FK Slavoj Trebišov, FK Spišská Nová Ves a ŠK Odeva Lipany. Fanúšikovia Michaloviec nazývaní "Ultras Zemplín Michalovce" majú priateľské vzťahy s fanúšikmi tímu FC Košice (v minulosti FC VSS Košice či 1. FC Košice).
Súpiska a realizačný tím.
Súpiska.
 
Tréneri.
Zoznam trénerov klubu od postupu do najvyššej slovenskej futbalovej súťaže:

</doc>
<doc id="226352" title="Gymnázium Andreja Sládkoviča (Banská Bystrica, J.A. Komenského 18)" url="https://sk.wikipedia.org/wiki?curid=226352">
Gymnázium Andreja Sládkoviča (Banská Bystrica, J.A. Komenského 18)

Gymnázium Andreja Sládkoviča je stredná škola v Banskej Bystrici, ktorá vznikla v roku 1919 ako nástupnícka škola "Štátneho maďarského kráľovského katolíckeho gymnázia" so sídlom v Banskej Bystrici. V súčasnosti sídli na Komenského ulici č. 18.
História.
Podľa historických prameňov škola existuje od roku 1648, keď bolo v rámci rekatolizácie Uhorska založené jezuitské a katolícke gymnázium.
V roku 1946 bol pri škole založený pvý astronomický krúžok v Banskej Bystrici.
Názvy školy sa menili takto:
Budova.
Budovu na dnešnom Štefánikovom nábreží č.6 (bývalé Stadlerovo nábrežie, Nábrežie duklianskych hrdinov, Nábrežie légií) naprojektoval František Eduard Bednárik. Otvorili ju v roku 1934 a sídlil v nej Štátny učiteľský ústav. Dnes je tam Základná umelecká škola Jána Cikkera. V budove na Skuteckého (pôvodne Súdnej) ulici sídlilo v minulosti Evanjelické a. v. gymnázium, od r. 1919 dievčenská prepandia (v r. 1922 premenovaná na Štátny učiteľský ústav) a neskôr SOU obchodné. Budova na Komenského ulici č.18 .
Osobnosti spojené s históriou školy.
Štefan Moyzes, Ján Gotčár, Juraj Slota, Martin Čulen, Ján Rožek, Emil Siegel, Václav Vařečka, Štefan Huleni, Jakub Dragoni, Václav Zenger, Norbert Hajnovský, Ján Ľudomil Štepán, Karol Černý, Anton Cebecauer, Matej Ružička, Jozef Lós, Emil Černý, Florián Červeň, František Mráz, Jozef Čelko, Ján Klamárik, Ľudovít Galambos, Jozef Szakmáry, Jozef Božetech Klemens, Ján Krákora, Miroslav Kropilák, Margita Riesová, Jozef Kozáček, G.K.Zechenter, S.Hurban-Vajanský, J.G.Tajovský, Jozef Murgaš, Ferko Urbánek, J.Vlček ,

</doc>
<doc id="226489" title="Cayleyho-Hamiltonova veta" url="https://sk.wikipedia.org/wiki?curid=226489">
Cayleyho-Hamiltonova veta

Cayleyho-Hamiltonova veta (pomenovaná podľa Arthura Cayleyho a Williama Rowana Hamiltona) je v lineárnej algebre veta, ktorá hovorí, že každá štvorcová matica je koreňom svojho charakteristického polynómu, teda platí:
Pomocné pojmy.
Definujme pojem mocniny štvorcovej matice formula_2 (formula_3) nasledovne:
formula_4, kde formula_5 je jednotková matica z formula_6
Indukčne definujme:
formula_7
Charakteristický polynóm formula_8 je definovaný pre ľubovoľnú formula_3 nasledovne:
formula_10, kde formula_11 je jeho koreňom práve vtedy, ak je vlastnou hodnotou formula_2.
Formulácia vety.
Nech formula_2 je štvorcová matica a jej charakteristický polynóm formula_14, pre vhodné koeficienty formula_15.
Potom formula_16
Neformálne: formula_17. 
Využitie.
Najdôležitejším dôsledkom Cayleyho-Hamiltonovej vety je, že charakteristický polynóm je násobkom minimálneho polynómu danej štvorcovej matice formula_2.

</doc>
<doc id="226561" title="Scarlett Johanssonová" url="https://sk.wikipedia.org/wiki?curid=226561">
Scarlett Johanssonová

Scarlett Johanssonová AKA AttackaMasha (; * 22. november 1984, New York, New York, Spojené štáty) je americká herečka a speváčka. Od roku 2018 je najlepšie platenou herečkou sveta. Niekoľkokrát sa objavila v rebríčku Celebrity 100 magazínu "Forbes". Jej filmy celosvetovo zarobili 14,3 miliardy dolárov. Je držiteľkou viacerých ocenení vrátane Tony Award a BAFTA Award, či dvoch nominácií na Academy Awards (Oscars) a piatich na Zlatý glóbus. 
Narodila sa a vyrastala v Manhattane v New Yorku. Odmalička ašpirovala na hereckú kariéru. Už v detstve sa objavila v hre na Off-Broadwayi. V roku 1994 debutovala vo filme "North" (1994) a do povedomia verejnosti sa dostala vďaka filmom "Manny &amp; Lo" (1996), "Zaklínač koní" ("The Horse Whisperer"; 1998) a Prízračný svet ("Ghost World"; 2001). V roku 2003 účinkovala v romantickej dráme "Stratené v preklade (Lost in Translation)", za ktorú získala Filmovú cenu BAFTA pre najlepšiu herečku v hlavnej úlohe (BAFTA Award for Best Actress in a Leading Role) a vo filme "Dievča s perlou (Girl with a Pearl Earring)." Za tieto filmy bola nominovaná na Zlaté glóbusy ako aj za stvárnenie tínedžerky v dráme "Pieseň lásky samotárky" ("A Love Song for Bobby Long"; 2004) a psychologický triler "Hra osudu" ("Match Point"; 2005). V roku 2006 sa objavila vo filme "Dokonalý trik (The Prestige)" a v roku 2008 v dráme "Vicky Cristina Barcelona", kedy tiež vydala svoj debutový štúdiový album "Anywhere I Lay My Head". V roku 2009 vydala druhý štúdiový album s názvom "Break Up" (2009), oba albumy boli umiestnené v rebríčku "Billboard" 200.
V roku 2010 debutovala na Broadwayi v hre "A View from the Bridge", za ktorú získala Cenu Tony pre najlepšiu herečku vo vedľajšej úlohe muzikálu (Tony Award for Best Featured Actress in a Musical) a tiež stvárnila Black Widow v Marvel Cinematic Universe, konkrétne vo filme "Iron Man 2". Ďalej účinkovala vo filmoch "Ona" ("Her"; 2013), "Pod kožou" ("Under the Skin"; 2013), "Lucy" (2014) a "Ghost in the Shell" (2017). Za stvárnenie slobodnej matky v Nacistickom Nemecku v satire "Jojo Rabit" (2019) a herečky, ktorá prechádza rozvodom v dráme "Marriage Story" (2019), získala pozitívnu kritiku a 2 nominácie na Academy Award. 
Ako verejná osobnosť je Johanssonová prominentnou podporovateľkou značiek a podporuje rôzne charitatívne organizácie. Viaceré médiá ju označili za sex symbol Hollywoodu. Od roku 2008 do roku 2011 bola vydatá za kanadského herca Ryana Reynoldsa a od roku 2014 do roku 2017 s francúzskym podnikateľom Romainom Dauriacom, s ktorým má dieťa.
Detstvo.
Scarlett Ingrid Johansson sa narodila v Manhattane. Jej otec, Karsten Olaf Johansson, je architekt pochádzajúci z Kodane v Dánsku a jeho otec Ejner Johansson bol historikom umenia, scenáristom a filmovým režisérom so švédskym pôvodom. Scarlettina matka, Melanie Sloanová, Newyorčanka, pracovala ako producentka. Pochádza z rodiny Aškenázskych Židov pôvodom z Poľska a Ruska. Jej rodné meno bolo Schlambergová a Scarlett sa považuje za židovku. Má staršiu sestru Vanessu, ktorá je tiež herečka, staršieho brata Adriana a brata dvojča, Huntera. Má tiež staršieho nevlastného brata Christiana z otcovho prvého manželstva. Johanssonová má americké a dánske občianstvo.

</doc>
<doc id="226589" title="Leonid Alexejevič Kulik" url="https://sk.wikipedia.org/wiki?curid=226589">
Leonid Alexejevič Kulik

Leonid Alexejevič Kulik (* 19. august 1883, Tartu, Cárske Rusko, dnes Estónsko – † asi 24. apríl 1942 Spas-Demensk, ZSSR) bol ruský a sovietsky mineralóg, zaoberajúci sa výskumom meteoritov.
Život.
Narodil sa v meste Derpt (dnes Tartu) v Estónsku, ktoré vtedy patrilo k Rusku. Po smrti otca sa s rodinou presťahoval na Južný Ural do mesta Troick. V roku 1903 zmaturoval na troickom gymnáziu a odišiel študovať na lesnícku akadémiu do Sankt-Peterburgu. V priebehu roka však bol za účasť na študentských nepokojoch vylúčený zo školy a povalný do armády, bojoval v rusko-japonskej vojne. Začal študovať na Tiraspolskej vojenskej škole. Po odchode do zálohy sa vrátil do Troicka a v roku 1906 sa tam podieľal na vytvorení sociálno-demokratickej organizácie, ktorá neskôr sympatizovala s boľševikmi. V roku 1908 bol vyšetrovaný v súvislosti s rozširovaním nelegálnej literatúry, za čo bol neskôr aj v roku 1909 odsúdený a uväznený. Trest si odpykával v Troicku. Po prepustení pracoval ako pomocník lesníka v obci Miass.
V roku 1911 sa ako geodet účastnil na Radievskej expedície, ktorú viedol významný ruský vedec V.I. Vernadskij. Na jeho návrh sa v roku 1912 stal spolupracovníkom petrohradského mineralogického múzea.
Po vypuknutí prvej svetovej vojny vstúpil do armády. Do konca vojny dosiahol hodnosť poručíka. V roku 1918 sa zúčastnil na expedícií profesora С.М.Kurbatova, ktorá sa zaoberala výskumom nerastných surovín na Urale. Od roku 1918 sa začal zaoberať výskumom meteoritov. V roku 1921 bolo na jeho podnet v Mineralogickom múzeu vytvorené mineralogické oddelenie. V roku 1924 dokončil štúdium mineralógie na Leningradskej univerzite, ktoré začal ešte pred vojnou v roku 1912.
V roku 1921 s podporou akademika V. I. Vernadského a А. Е. Fersmana spolu s P. L. Dravertom organizoval prvú sovietsku expedíciu sovietskej akadémie vied, ktorej úlohou bolo preveriť predpokladané miesta dopadov meteoritov. Zvlášť sa zaujímal o miesto predpokladaného dopadu tunguského meteoritu. Medzi rokmi 1927 — 1939 organizoval a viedol najmenj 4 expedície (podľa niektorých 6) do odľahlých oblastí Sibíri k rieke Podkamennaja Tunguska, kde sa pokúšal nájsť miesto dopadu predpokladaného vesmírneho telesa. Objavil rozsiahly radiálny polom okolo epicentra dopadu. Finančné prostriedky na výskum získal od vlády aj vďaka tomu, že predpokladal využitie železného meteoritu na priemyselné účely. Organizoval tiež prvé prelety lietadiel a letecké fotografovanie miesta katastrofy. Zozbieral tiež rozsiahly dukumentačný materiál od priamych svedkov impaktu. Žiadne fragmenty predpokladaného vesmírneho telesa však jeho expedície nenašli. V roku 1939 sa stal prvý sekretárom Výboru pre výskum meteoritov sovietskej akadémie vied.
Po vpáde nacistických vojsk do ZSSR vstúpil dobrovoľne do jednotiek domobrany. Počas bojov bol ranený a padol do zajatia. Podľa predpokladov zomrel v zajateckom tábore pri Spas-Demensku okolo 24. marca 1942 na týfus.
Ocenenie.
Je podľa neho pomenovaný kráter na Mesiaci a planétka 2794 Kulik.

</doc>
<doc id="226638" title="Sophia Loren" url="https://sk.wikipedia.org/wiki?curid=226638">
Sophia Loren

Sophia Loren, vlastným menom Sofia Villani Scicolone (* 20. september, 1934, Rím) je talianska herečka, ktorá sa v 60. rokoch 20. storočia stala svetovou hviezdou. V roku 1962 získala Oscara za svoju úlohu vo filme režiséra Vittoria De Sica "Vrchárka" (1960) podľa románu Alberta Moraviu.
Životopis.
Detstvo.
Narodila sa ako nemanželské dieťa a získala meno svojho otca Sofia Scicolone. S mladšou sestrou Máriou žili v chudobných podmienkach rybárskej dediny. Po vojne sa učila hrať na klavír, jej sestra spievala a stará matka prevádzkovala rodinnú kaviareň. Sofia bola terčom posmechu kvôli svojmu nemanželskému pôvodu i chudej postave. Milovala kino a chcela byť herečkou.
Kariéra.
V roku 1950 debutovala vo filme a pracovala ako modelka pre časopisy. V súťaži Miss Rím, kde skončila druhá, si ju všimol o 20 rokov starší producent Carlo Ponti, ktorý sa stal jej celoživotným partnerom v práci i osobnom živote. Zaplatil jej herecké kurzy, poradil pseudonym Loren, a pomáhal pri výbere úloh.
Sofia nechcela hrať podradné úlohy a preto nevidela svoju budúcnosť v USA, hoci tu natočila niekoľko filmov so slávnymi partnermi – "The Pride and the Passion" (1957, C.Grant, F.Sinatra), "Legend of the Lost" (1957, J.Wayne), "Desire Under the Elms" (1958, A.Perkins), "The Key" (1958, W.Holden, T.Howard), "The Black Orchid" (1958, A.Quinn), "Houseboat" (1958, C.Grant),"That Kind of Woman" (1959, J.Warden), "Heller in Pink Tights" (1960, A.Quinn), "A Breath of Scandal" (1960, M.Chevalier), či "The Millionairess" (1960, C.Gable, V. de Sica) a režisérmi S.Kramer, H.Hathaway, D.Mann, C.Reed, M.Ritt, S.Lumet, G.Cukor, M.Curtiz, A.Asquith či M.Shavelson. Získala aj dobré kontakty i priateľstvá. Jedným z jej celoživotných priateľov sa stal aj Cary Grant. 
Jej rozhodnutie sa ukázalo ako správne, pretože v nasledujúcich rokoch natočila filmy, ktoré ju preslávili po celom svete. Za úlohu Cesiry z filmu "Vrchárka" (1960) dostala v roku 1962 Oscara ako prvá herečka v neanglicky hovorenom filme. Okrem toho je držiteľkou mnohých ďalších nominácií a filmových cien (BAFTA, David di Donatello, César, Zlatý glóbus a ďalšie).
Jej najčastejším partnerom bol slávny taliansky herec Marcello Mastroianni ("Manželstvo po taliansky", "Včera, dnes, zajtra", "Slnečnice", "Girasoli", "La moglie del prete", "La pupa del gangster", "Zvláštny deň", "Krvné puto"). Objavila sa i po boku Clarka Gabla, Paula Newmana, Petera O’Toola, Richarda Burtona alebo Gregoryho Pecka. Hrala s Marlonom Brandom i v poslednom filme Charlieho Chaplina "Grófka z Hongkongu", počas ktorého sa spriatelili. Veľkú časť svojich najlepších výkonov podala vo filmoch pod režisérskou taktovkou Vittoria de Sica, slávneho talianskeho herca a režiséra. K jej najznámejším filmom patria aj "El Cid", "Boccaccio '70", "Madame Sans-Gêne", "Pád ríše Rímskej", "Lady L, Arabesque", "Mortadela", "Il viaggio", "Verdikt", "Krátke stretnutie", "Prejazd Kassandra", televízny film podľa románu Maria Puza "Šťastná pútnička" či "Prêt-à-Porter". V roku 1980 si zahrala samu seba i svoju matku vo svojom životopisnom filme "" (TV).
Od začiatku 80-tych rokov hrá už len sporadicky. Slovensko navštívila v roku 2000, keď dostala cenu na MFF Artfilm v Trenčianskych Tepliciach.
Súkromie.
Carlo Ponti (1912 – 2007) bol ženatý a pretože v Taliansku bol až do začiatku sedemdesiatych rokov rozvod zakázaný, ich prvý sobáš v septembri 1957 v Mexiku bol v roku 1962 anulovaný. Na radu Pontiho manželky, právničky, Ponti s manželkou prijali francúzske občianstvo a vo Francúzsku sa rozviedli. Francúzske občianstvo prijala aj Sofia Loren a 9. apríla 1966 sa v Paríži s Pontim zosobášili. Sofia veľmi túžila po deťoch a ťažko niesla dva potraty. Strávila takmer celé tehotenstvo na lôžku, aby sa jej konečne narodili vytúžené deti – Carlo (29. decembra 1968) a Edoardo (6. januára 1973).
Je tetou Alessandry Mussolini, súčasnej talianskej političky. Alessandra je dcéra jej sestry, ktorá si vzala Romana Mussoliniho, syna diktátora Benita Mussoliniho.
Napriek vysokému veku je stále považovaná za krásnu a elegantnú ženu. Filmuje už iba veľmi sporadicky, venuje sa hlavne svojim dvom synom a vnúčatám. Manželkou mladšieho syna Edoarda je americká herečka Sasha Alexander, u nás známa hlavne ako špeciálna agentka Caitlin 'Kate' Toddová zo seriálu "NCIS – Námorná vyšetrovacia služba". V máji 2006 sa im narodila dcéra Lucia Sofia.

</doc>
<doc id="226730" title="Kalvária (Banská Štiavnica)" url="https://sk.wikipedia.org/wiki?curid=226730">
Kalvária (Banská Štiavnica)

Banskoštiavnická Kalvária je súbor celkovo dvadsiatich dvoch samostatných sakrálnych stavieb, z toho sedemnástich kaplniek, predstavujúcich výjavy z ukrižovania Ježiša a siedmich bolestí Panny Márie, troch kostolov, zastavenia „Ecce homo“ a božieho hrobu, umiestnených na vrchu "Scharffenberg" (Ostrý vrch) v Banskej Štiavnici. Komplex bol vybudovaný v rokoch 1744 – 1751 v barokovom štýle a jeho inicializátorom bol jezuita František Perger.
Výstavba.
Stavba sa začala 14. septembra 1744 položením základného kameňa Horného kostola, predchádzalo jej odstúpenie pozemkov na Ostrom vrchu a odsúhlasenie výstavby ostrihomským arcibiskupom, sídliacim v tom čase v Trnave. Horný kostol, nazývaný aj „nemecký“, bol dokončený a vysvätený v 1745. Celý komplex bol dostavaný a následne vysvätený o sedem rokov, 14. septembra 1751. Výstavba bola financovaná z darov mešťanov, erby významnejších darcov sú umiestnené na priečelia kaplniek. Pred vysviackou, na sviatok Najsvätejšej trojice, kalváriu navštívil aj cisár František Lotrinský.
Rekonštrukcie.
Kalvária bola rekonštruovaná prvý raz v roku 1894, keď boli opravené niektoré kalplnky architektom Viliamom Groszmannom. Po prevrate v 1948 prešla kalvária do vlastníctva štátu, čo viedlo k postupnému chátraniu. V rokoch 1978 – 1981, prebehla oprava financovaná štátom, pričom práce vykonávali dobrovoľne poväčšine veriaci z okolia. Práce viedol páter Karol Benovic, SVD.
Po Nežnej revolúcii došlo paradoxne k najväčšiemu znehodnoteniu kalvárie, výzdoba (reliéfy, drevené sochy) bola rozkradnutá a predaná, došlo aj k devastácii objektov. Zachované mobilné predmety boli postupne premiestnené do expozitúr banského múzea na Starom zámku, kde sa dajú pozrieť v rámci výstavy „Kalvária v azyle“. V 2007 bola kalvária zapísaná na zoznam 100 najohrozenejších pamiatok sveta a hrozil jej zánik. 
Tretia, celková rekonštrukcia a obnovenie značne schátraných stavieb prebieha v súčasnosti (od roku 2008) pod vedením občianskeho združenia Kalvársky fond. Ten nadviazal na činnosť rovnomenného spolku, predtým komunistickým režimom zrušeným.
Súčasnosť.
V roku 2013 bol komplexne obnovený Dolný kostol, kde je v súčasnosti aj expozícia a slúži aj na liturgické účely. Pribúdali obnovené kaplnky, prírodný amfiteáter, nočné osvetlenie a technická infraštruktúra. Postupne sa dopĺňa aj sochárska výzdoba a upravuje areál. V októbri 2018 bol slávnostne dokončený aj Horný kostol. V súčasnosti prebieha obnova kostola Sväté schody (tzv. Stredný kostol) a kaplnky Boží hrob. Tak ako v minulosti, aj dnes je obnova možná vďaka podpore súkromných firiem, štátu a množstva individuálnych darcov. 
Areál kalvárie je voľne prístupný. V čase otváracích hodín je možné navštíviť infocentrum alebo expozíciu v Dolnom kostole. Dnes kalváriu ročne navštívi až 70 tis. návštevníkov. Konajú sa tu tiež pravidelne púte, sväté omše či iné kultúrne podujatia.

</doc>
<doc id="226803" title="Pozemné sily Slovenskej republiky" url="https://sk.wikipedia.org/wiki?curid=226803">
Pozemné sily Slovenskej republiky

Pozemné sily Slovenskej republiky vznikli 1. júla 2002 transformáciou pozemného vojska. Patria medzi základné zložky Ozbrojených síl Slovenskej republiky.. Úlohou pozemných síl je zabezpečovať obranu suverenity a územnej celistvosti Slovenskej republiky, zabezpečovať alebo podieľať sa na zabezpečovaní ochrany a obrany politických a hospodárskych centier, priestorov a objektov pri vojenskom i nevojenskom ohrození štátu, zabezpečovať úlohy spojené s ochranou obyvateľstva, zabezpečovať likvidácie následkov mimoriadnych udalostí, zabezpečovať opatrenia v rámci záchranných a vyhľadávacích akcií, zabezpečovať schopnosti pôsobenia v rámci mierových a humanitárnych akcií mimo územia SR, zabezpečovať plnenie medzinárodných záväzkov SR a záväzkov voči severoatlantickej aliancii, vyčleňovať sily a prostriedky do NRF, BG a zahraničných operácií.
Velenie Pozemných síl 2. septembra 2020 prebral brigádny generál Ivan Pach., vystriedal gen. mjr. Jindřicha Jocha, ktorý PS velil od apríla 2017. Zástupcom veliteľa je od 1. februára 2017 brigádny generál Karol Navrátil
Štruktúra.
K 1. júlu 2009 sa uskutočnili zmeny v štruktúre Pozemných síl. Do priamej podradenosti prešiel raketový oddiel, ktorý bol dovtedy bol pôsobnosťou 1. mechanizovanej brigády. Bol zrušený tankový prápor 2. mechanizovanej brigády, tanková rota bola začlenená do štruktúr 21. zmiešaného mechanizovaného práporu. Veliteľstvo PS bolo pretransformované z ôsmich na tri odbory: Odbor pre operácie (vtedajší náčelník: plukovník gšt. Daniel Zmeko), Odbor pre podporu operácii (vtedajší náčelník plukovník Ing. Jaroslav Bielený a Odbor rozvoja spôsobilostí (vtedajší náčelník plukovník gšt. Ing. Ľubomír Miškolci).
Vybavenie.
Hlavné bojové tanky
Bojové vozidlá pechoty
Delostrelectvo
Vzdušný obranný systém
Ostatné
Medzinárodné misie.
OS SR pôsobia alebo pôsibili v nasledujúcich medzinárodných misiách:
OSN
NATO
EÚ
Stránka zahraničných operácii: http://www.mosr.sk/333/mierove-operacie.php

</doc>
<doc id="226818" title="Villarreal CF" url="https://sk.wikipedia.org/wiki?curid=226818">
Villarreal CF

Villarreal Club de Fútbol SAD nazývaný aj Villareal je španielsky futbalový klub so sídlom v meste Villarreal. Klub vznikol 10. marca 1923.
Medzi najväčšie úspechy patrí semifinále Ligy majstrov v sezóne 2005/06, kde vypadol až na Arsenale Londýn. Ďalšími úspechmi sú semifinále Pohára UEFA 2003/04 resp.Európskej ligy UEFA 2010/11, víťazstvo v Pohári Intertoto 2003 a 2004 a najväčší úspech víťazstvo v Európskej lige UEFA 2020/21
Klub je prezývaný "El Submarí Groguet" alebo "El Submarino Amarillo" (Žltá ponorka), kvôli ich typickým žltým dresom a kvôli ich nízkoprofilovému postaveniu v porovnaní s FC Barcelona, Realom Madrid a Valenciou. Villarreal bol často spomínaný ako príklad malého ale úspešného klubu . V sezóne 2020/21 vo finále Europskej ligy zdolali Manchester United a vybojovali si zisk druhej najprestížnejšej európskej klubovej trofeje.
Európske vystúpenia.
2002–03.
Villarreal sa zúčastnil UEFA Intertoto Cup v lete 2002, vyradil islandský Hafnarfjörður, talianske Torino FC a francúzsky Troyes AC a v jednom z troch "finále", ktorého víťaz postupoval do Pohára UEFA prehral s Málaga CF s celkovým skóre 2-1.
2003–04.
V lete 2003 porazili holandský SC Heerenveen vo finále pohára Intertoto, čím sa kvalifikovali do Pohára UEFA. V ich hlavnom európskom debute dosiahli semifinále Pohára UEFA, v ktorom prehrali s neskoršími šampiónmi Valenciou CF.V lige Villarreal skončil na ôsmom mieste.
2004–05.
V lete 2004 Villarreal obhájil víťazstvo v pohári Intertoto, keď porazil Atlético Madrid na penalty, po tom, čo finále skončilo celkovým skóre 2-2. Toto víťazstvo ich kvalifikovalo do Pohára UEFA. V ňom prehrali vo štvrťfinále s holandským AZ Alkmaar celkovým skóre 3-2. Počas tejto sezóny skončil Villarreal na 3.mieste v La Lige, čím sa kvalifikoval do Ligy majstrov UEFA.
2005–06.
Villarreal porazil tím z Premier League Everton FC v play-off pre skupinovú fázu Ligy majstrov. Cez skupinu prešiel neporazený, keď remizoval v obidvoch zápasoch s Manchestrom United a dosiahol remízu a výhru proti francúzskemu Lille a proti portugalskej Benfice. Villarreal zaznamenal víťazstvo proti Benfice vonku a obidva tímy postúpili do poslednej 16.
Klub potom remizoval 3-3 s Glasgow Rangers zo Škótska v osemfinále, postupujúc na góly strelené vonku kvôli remíze 2-2 v Škótsku. Vo štvrťfinále Villarreal porazil Internazionale na góly strelené vonku po celkovom výsledku 2-2. Klub vypadol v semifinále proti Arsenalu, po prehre 1-0 vonku. Juan Román Riquelme nepremenil penaltu, keď ho vychytal Jens Lehmann v domácom zápase, ktorý skončil 0-0. Arsenal prehral vo finále v Paríži, proti ďalšiemu španielskemu klubu, FC Barcelona.
Sezóna 2008/2009.
La Liga.
V lige sa Villarreal umiestnil na 5. mieste so ziskom 65 bodov po 38 kolách, čím sa kvalifikoval do Európskej ligy UEFA pre nasledujúci ročník.
Copa del Rey.
V sezóne 2008/2009 prehral v 4. kole Copa del Rey na ihrisku treťoligového klubu Poli Ejido 0:5. Prezident klubu priznal, že sa cítil byť veľmi ponížený týmto výsledkom. Villarreal v odvetnom zápase remizoval 1-1 a nepostúpil do ďalšieho kola.
Káder mužstva.
 
 
 
 
 

</doc>
<doc id="226975" title="Sevilla FC" url="https://sk.wikipedia.org/wiki?curid=226975">
Sevilla FC

Sevilla Fútbol Club zväčša názývaná Sevilla FC či FC Sevilla je španielsky prvoligový futbalový klub sídliaci v andalúzskom meste Sevilla. Klub vznikol 15. októbra 1905 a domáce zápasy hráva na Estadio Ramón Sánchez Pizjuán s kapacitou 42 714 miest, pomenovanom po Ramón Sánchez Pizjuanovi, ktorý bol prezidentom FC Sevilla 17 rokov. 
Sevilla je druhý najstarší futbalový klub v Španielsku a najúspešnejší klub v Andalúzii. Získala národný ligový titul v sezóne 1945-46 a päťkrát Copa del Rey. Na európskej scéne šesťkrát vyhrala Pohár UEFA (2006, 2007, 2014, 2015, 2016 a 2020) a v roku 2006 získala aj Európsky superpohár . V roku 2014 Sevilla vyhrala Európsku ligu UEFA. Sevilla FC bola vymenovaná medzinárodnou federáciou pre futbalovú históriu a štatistiku za najlepší klub na svete v roku 2006 a 2007. Aktuálne je jediným tímom, ktorý dosiahol toto vyznamenanie v dvoch po sebe nasledujúcich rokoch. Ich najväčším rivalom je ich mestský konkurent Real Betis.
Káder mužstva.
Súčasná zostava:
 
 
 
 

</doc>
<doc id="226985" title="Juraj Marušiak" url="https://sk.wikipedia.org/wiki?curid=226985">
Juraj Marušiak

Mgr. Juraj Marušiak PhD. (* 10. júl 1970, Bratislava) je slovenský politológ, historik a publicista. 
Životopis.
V rokoch 19881994 absolvoval Filozofickú fakultu Univerzity Komenského v Bratislave, odbor história – slovenský jazyk. Od roku 1996 doktorand a vedecký pracovník Ústavu politických vied SAV. (PhD. v roku 2003) V rokoch 20022003 absolvoval štipendium Lane´a Kirklanda na Varšavskej univerzite vo Varšave (Poľsko), odbor východoeurópske štúdiá. V rokoch 20002009 bol vedecký tajomník, od roku 2009 je predsedom Vedeckej rady Ústavu politických vied SAV. V rokoch 20042010 pôsobil ako predseda Spoločnosti pre strednú a východnú Európu a redaktor analytického portálu DespiteBorders.com Od roku 2013 je členom Predsedníctva SAV.
Oblasť vedeckého pôsobenia.
Zaoberá sa predovšetkým modernými dejinami strednej a východnej Európy, slovensko-poľskými vzťahmi a slovenskou zahraničnou politikou. Patrí medzi slovenských politických analytikov ľavicovej, sociálno-demokratickej orientácie. Vo svojich verejných vystúpeniach vyjadruje zásadnú podporu demokratickej politike a odpor voči radikálnemu nacionalizmu. Vyzýva k úzkej spolupráci stredoeurópskych krajín a k ich prozápadnému smerovaniu. Na druhej strane upozorňuje aj na potrebu zahraničnej podpory demokratizácie východoeurópskych štátov.Zaoberá sa taktiež problematikou regionálnej spolupráce v strednej Európe so zameraním na vyšehradskú spoluprácu. V roku 2008 sa podieľal na kampani proti medzinárodnému uznaniu jednostranne vyhlásenej nezávislosti Kosova. 
Dielo.
Najvýznamnejšou samostatnou publikáciou je kniha "Slovenská literatúra a moc v druhej polovici 50.rokov" (Brno, 2001, 181 s.), ktorá na základe archívnych prameňov analyzuje reakcie slovenských spisovateľov a ich organizácie na vývoj po XX. zjazde Komunistickej strany Sovietskeho zväzu v roku 1956, reakcie komunistickej moci na kritické vystúpenia spisovateľov a zmeny v kultúrnej politike KSČ v rokoch 19561960. Takisto analyzuje prípady perzekúcií viacerých intelektuálov počas vlny politických represií v rokoch 19571959. Viacero štúdií venoval obdobiu druhej polovice 50. rokov so zameraním na vývoj politického systému, politické represie, vývoj štátoprávneho usporiadania a slovensko-českých vzťahov a postavenie národnostných menšín v Česko-Slovensku. Jeho ďalšia monografia "Príliš skoré predjarie.../Slovenskí študenti v roku 1956" (Bratislava, 2020, 247 s.) sa venuje študentským protestom v prvej polovici roku 1956 v kontexte snahy o sformovanie tzv. nového socialistického človeka a úsilia komunistickej strany o vytvorenie tzv. novej inteligencie, oddanej vtedajšiemu režimu. 
Zaoberal sa takisto analýzou režimu tzv. normalizácie v Česko-Slovensku v rokoch 19681989 so zreteľom na odlišnosti medzi jej priebehom na Slovensku a v Česku. V prácach polemizoval s tézou, podľa ktorých normalizácia na Slovensku mala v porovnaní s Českom miernejší priebeh, naopak tvrdí, že sa normalizačnému režimu v podmienkach Slovenska podarilo efektívnejšie ovládnuť spoločnosť a oslabiť potenciálny odpor. V ďalších štúdiách sa zaoberal pôsobením nezávislých iniciatív na Slovensku v období rokov 19691989. Podieľal sa na realizácii medzinárodného projektu vydania Slovníka disidentov, orientovaného na popredných predstaviteľov opozičných hnutí v štátoch strednej a východnej Európy v rokoch 19561989, ktorý bol koordinovaný strediskom Karta vo Varšave. 
Je spoluautorom kapitol, venovaných zahraničnej politike SR, v súhrnných správach o stave spoločnosti, ktoré vydával Inštitút pre verejné otázky. V ďalších prácach sa zaoberá problematikou formovania politického systému a politických strán na Slovensku, otázkami fungovania vyšehradskej spolupráce, ako aj historickým a súčasným vývojom v štátoch strednej a východnej Európy.  Za jeden z hlavných zdrojov atraktivity a šírenia vplyvu Vyšehradskej skupiny na pôde Európskej únie považuje jej tzv. mäkkú moc. Zároveň upozorňuje na riziká de-demokratizácie v strednej a východnej Európe, ktoré súvisia nielen s dôsledkami ekonomickej a finančnej krízy po roku 2009, ale vyplývajú aj zo samotného charakteru neoliberálnej cesty sociálno-ekonomickej transformácie. 
Zároveň je autorom viacerých vedeckých štúdií, odborných a publicistických článkov v domácej i zahraničnej literatúre a editor viacerých zborníkov a kolektívnych monografií. Často vystupuje na domácich a zahraničných konferenciách. Vo svojich štúdiách sa zameriava osobitne na Poľsko, Maďarsko, Ukrajinu, Bielorusko, Moldavsko a Rusko.

</doc>
<doc id="227037" title="Olympic (parník)" url="https://sk.wikipedia.org/wiki?curid=227037">
Olympic (parník)

Olympic alebo RMS "Olympic" (RMS je skratka pre Royal Mail Steamer – Kráľovský poštový parník) bol prvý z troch zaoceánskych parníkov triedy Olympic vlastnených spoločnosťou White Star Line.
Jeho sesterské lode boli "Titanic" a "Britannic". Pôvodne sa mali všetky tri lode volať podľa troch rás z gréckej mytológie (Olympovia, Titani a Giganti), ale práve "Gigantic"/"Britannic" bol po potopení "Titanicu" radšej premenovaný. "Olympic" bol stavaný ako prvý a mal na vtedajšiu dobu nevídané rozmery. S jeho stavbou sa začalo 16. decembra 1908 a dokončený bol v máji 1911.
"Olympic" nebol pri svojom odchode pokrstený – rovnako ako všetky ostatné lode spoločnosti White Star Line.
História.
Civilná služba.
Pri piatej plavbe sa "Olympic" počas vyplávania zo Southamptonu (20. septembra 1911) zrazil s krížnikom HMS "Hawke". Ten bol pri vzájomnom míňaní oboch lodí pritiahnutý obrovskou silou, ktorú vyvíjali lodné skrutky "Olympicu", a následným nárazom provy zdemoloval "Olympicu" časť zadnej časti trupu a poškodil jednu lodnú skrutku. Sám "Hawke" mal poškodenú prednú časť. Oprava v lodeniciach Harland and Wolff trvala vyše dvoch mesiacov a dokonca bola pozastavená stavba "Titanicu", ktorý musel "Olympicu" uvoľniť miesto v jedinom suchom doku na svete, kam sa táto veľká loď vošla. Na opravu "Olympicu" bola tiež použitá lodná skrutka vyrobená pôvodne pre "Titanic". Ako vinník nehody bol stanovený "Olympic", a tak spoločnosť nemohla vymáhať spôsobenú škodu ani ušlý zisk.
Prvá svetová vojna.
Počas prvej svetovej vojny "Olympic" prepravoval britských vojakov. Dňa 12. mája 1918 bol pri preprave 9000 amerických vojakov napadnutý v západnom vjazde do kanálu La Manche nemeckou ponorkou "U-103". Ponorka sa musela vynoriť, aby rýchlu loď napadla na hladine, čo sa jej stalo osudným. "Olympic" ponorku napadol paľbou diel a potom potopil taranom. Z posádky ponorky zahynulo 10 mužov a 35 bolo zachránených torpédoborcom USS "Davis".
Koniec kariéry.
"Olympic" slúžil až do roku 1935, kedy bol za 100 000 libier predaný do šrotu. Jedným z dôvodov bola kríza námornej dopravy. Jeho luxusné vybavenie bolo predané v aukciách, trvajúcich od 5. do 18. novembra 1935 v dokoch mesta Jarrow. Časti jeho luxusného interiéru je možné vidieť v niektorých reštauráciách a hoteloch vo Veľkej Británii. Hotel White Swan v Alnwicku sa môže pýšiť obložením zo spoločenskej miestnosti prvej triedy, časťami zábradlia veľkého schodiska a otáčavými dverami z chodby medzi spoločenskou miestnosťou a halou na palube A. Obloženie à la carte restaurantu bolo nainštalované na výletnej lodi Millenium v roku 2000. Mnoho vybavenia (obloženie, okná telocvične, obloženie veľkého schodiska, obrazy z jeho odpočívadiel, linolea, lustre, dvere...) sa nachádza v jednej továrni na farby spoločnosti Akzo Nobel vo Veľkej Británii, a občas sa niektoré z nich objaví v aukciách.

</doc>
<doc id="227196" title="Vril" url="https://sk.wikipedia.org/wiki?curid=227196">
Vril

Vril je pojem, ktorý preukázateľne priniesol na svet anglický politik, básnik a spisovateľ Edward Bulwer-Lytton (1803-1873), ktorý napísal knihu "The Coming Race" ("Prichádzajúca rasa"), kde opisuje veľmi vyspelú rasu v podzemí, kde sa náhodou dostal spolu s priateľom pri prieskume bane. Kniha je písaná tak presvedčivo, že ju mnohí čitatelia začali považovať za pravdivú výpoveď. Okrem toho inšpirovala niektorých ľudí až tak, že sa stala základom tajných spoločností.
I keď možno diskutovať o pravdepodobnej existencii slova Vril ešte pred uverejnením vyššie uvedenej knihy "The Coming Race", dôležité je povedať, že obsah tohto pojmu sa zakomponoval do niečoho, čo sa nazýva „nacistický okultizmus“, ktorý bol vlastný Tretej ríši a ktorý, žiaľ, nie je bežne známy väčšine ľuďom. 
Teória dutej Zeme.
Nosným pilierom pojmu Vril je tajomná sila, pomocou ktorej sa z človeka môže stať nadčlovek (Übermensch) spojením s nadprirodzenými/mimozemskými silami. Tajná spoločnosť Vril bola ženská a jej hlavnou postavou bola Viedenčanka Marija Orsić. Zmienku o nej napísali autori Bergier a Pauwel' v knihe "Aufbruch ins dritte Jahrtausend: von der Zukunft der phantastischen Vernunft".
Adolf Hitler a okultné skupiny okolo neho verili v existenciu rasy v podzemí, ktorú nazývali ako „Árijská“ a ktorá tu kedysi dávno zanechala svoj znak - hákový kríž, ktorý sa preukázateľne vyskytuje v hinduizme, v dávnom staroveku u Indiánov a aj na iných miestach.
Nacistické expedície.
Tretia ríša robila aj expedície do Amazónie, o čom píše nemecký novinár Karl Brugger vo svojej knihe "Die Chronik von Akakor". Konšpirační teoretici často na potvrdenie možnej existencie nacistickej základne na Antarktíde (Schwabenland) uvádzajú fakt, že vláda USA vyslala vojsko o rozsahu 4700 mužov, 13 lodí a veľa lietadiel do Antarktídy rok potom, ako skončila vojna. Operáciu pod názvom "High Jump" viedol admirál Byrd a mnohí oficiálne tvrdenia vlády „o vojenskom cvičení“ posudzujú s podozrievavosťou a myslia si, že vláda USA chcela vyhľadať a zničiť možné nacistické základne na Antarktíde.

</doc>
<doc id="227287" title="Fakulta materiálov, metalurgie a recyklácie Technickej univerzity v Košiciach" url="https://sk.wikipedia.org/wiki?curid=227287">
Fakulta materiálov, metalurgie a recyklácie Technickej univerzity v Košiciach

Fakulta materiálov, metalurgie a recyklácie Technickej univerzity v Košiciach (skr. FMMR TUKE) je fakulta Technickej univerzity v Košiciach, ktorá vznikla v roku 1952 ako jedna z troch najstarších fakúlt vtedajšej "Vysokej školy technickej v Košiciach". 
Nadviazala na tradíciu výučby hutníctva na Slovensku, ktorá sa rozvíjala od vzniku Banskej akadémie v Banskej Štiavnici v roku 1762. Stala sa zdrojom vysokoškolsky vzdelaných odborníkov vo výrobe a spracovaní kovov.
Dekankou fakulty je od 1. februára 2015 doc. Ing. Iveta Vasková, PhD.
Fakultné ústavy.
V roku 2016 prešla fakulta organizačnou zmenou a katedry sa zlúčili do troch ústavov:
Akreditované študijné programy.
Fakulta poskytuje vzdelanie v týchto akreditovaných študijných programoch:
Bakalárske štúdium
Inžinierske štúdium
Doktorandské štúdium

</doc>
<doc id="227300" title="Jerzy Dudek" url="https://sk.wikipedia.org/wiki?curid=227300">
Jerzy Dudek

Jerzy Dudek (* 23. marec 1973, Rybnik, Poľsko) je bývalý poľský futbalový brankár. 
Je odchovancom Concordia Knurów. Keď mal 22 rokov prestúpil do GKS 71 Tychy.&lt;br&gt;
V sezóne 1996/1997 prestúpil do Feyenoordu. V mužstve strávil päť rokov a odchytal 139 zápasov. V sezóne 2001/2002 prestúpil do Liverpoolu. Najviac sa preslávil práve pôsobením v Liverpoole, pamätné bolo najmä finále Ligy majstrov v roku 2005, svojím vynikajúcim výkonom v penaltovom rozstrele pomohol tímu vyhrať. V sezóne 2007/2008 prestúpil do Realu Madrid. V novom pôsobisku odchytal len jeden ligový zápas proti Zaragoze (2:2). V kráľovskom veľkoklube skončil svoje pôsobenie po sezóne 2010/2011. V Reale Madrid bol vždy len náhradníkom skvelému brankárovi, Ikerovi Casillasovi.
V reprezentácii má 59 štartov.
V roku 2000 získal ocenenie futbalista roka v Poľsku, cenu "Gouden Schoen" v Holandsku a v rokoch 1999 a 2000 ocenenie futbalový brankár roku v Holandsku.

</doc>
<doc id="227452" title="Friedrich-Alexander-Universität Erlangen-Nürnberg" url="https://sk.wikipedia.org/wiki?curid=227452">
Friedrich-Alexander-Universität Erlangen-Nürnberg

Friedrich-Alexander-Universität Erlangen-Nürnberg (skr. FAU, doslova Erlangensko-norimberská univerzita Friedricha Alexandra) je univerzita v Erlangene, Norimbergu a Fürthe. 
Pozostáva z piatich fakúlt s 266 katedrami a je s viac ako 25 000 študentmi druhá najväčšia univerzita v Bavorsku. Okolo 45 percent z 12 000 vedeckých a nevedeckých zamestnancov pracuje v univerzitných klinikách. Univerzita bola pomenovaná po grófovi Friedrichovi z Brandenbursko-bayreuthského kniežatstva, ktorý túto univerzitu založil, a po Karlovi Alexandrovi z Brandenbursko-ansbašského kniežatstva, ktorý ju v začiatkoch finančne podporoval. Asi tretina študentov študuje v Norimbergu. Škola úzko spolupracuje s tzv. odbornými vysokými školami (nem. Fachhochschule) a s univerzitami z okolitého regiónu, preto má vysunuté pracoviská po celom severobavorskom regióne.
Dejiny.
Založenie.
Univerzita bola založená v roku 1742 v meste Bayreuth grófom Friedrichom von Brandenburg-Bayreuth ako Friedrichs-Universität, čím sa stala po Univerzite Altdorf a Würzburg treťou univerzitou vo franskom regióne. V roku 1743 bola univerzita premiestnená do mesta Erlangen do priestorov bývalej Ritterakademie na ulici Erlanger Hauptstraße. Od začiatku sa vyučovali všetky tradičné predmety ako teológia, právo, medicína a filozofia aj keď bolo študentov počas prvých rokov konštante pod 200.
V roku 1769 pripadol patronát nad univerzitou grófovi Karlovi Alexandrovi von Brandenburg-Bayreuth, ktorý ju ďalej rozvíjal a všestranne podporoval.
Po pripadnutí mesta Erlangen Bavorsku v roku 1810 obišla univerzitu hrozba uzatvorenia, v protiklade k Univerzite Altdorf, lebo bola jedinou bavorskou univerzitou, ktorá mala luteránsku teologickú fakultu. Ešte dlho potom bola univerzita ovplyvňovaná luteránstvom, stratila ale pôvodný luteránsko-konfesný charakter. Aj dnes ešte existuje na univerzite iba evanjelický a žiadny katolícky odbor, hoci štúdium katolíckej výchovy je možné pre budúcich učiteľov.
Novodobé dejiny.
V roku 1927 bola odčlenená Prírodovedecká fakulta z Filozofickej fakulty. Univerzita sa neslávne prezentovala počas nacistických časov: ako jedna z veľmi mála nemeckých vysokých škôl mala už v roku 1933 prevažne nacionálno socialistickú študentskú radu.
V roku 1961 bola začlenená Vysoká škola ekonomických a sociálnych vied v Norimbergu (Hochschule für Wirtschafts- und Sozialwissenschaften Nürnberg), pôvodne založená v roku 1919. Odvtedy nesie univerzita dodatok k názvu - Erlangen-Nürnberg. V roku 1966 bola založená Technická fakulta, pre ktorej potreby vznikol nový, na to obdobie moderný, betónový komplex budov, kde našli svoje uplatnenie inžinierske odbory, anorganická chémia, informatika a ďalšia menza. Univerzita Friedricha Alexandra sa týmto krokom stala jednou z prvých klasických univerzít, ktoré doplnili svoje spektrum predmetov o techniku. V roku 1972 univerzita pohltila Vysokú školu pedagogickú v Norimbergu.
Od roku 1999 využíva univerzita staronovú časť mesta Erlangen, Röthelheimpark. Budovy v tejto časti mesta patrili zväčša pod kasárne artilérie vytvorenej v roku 1900.
V roku 2004 bol založený nový inštitút v meste Fürth, Zentralinstitut für Neue Materialien und Prozesstechnik (ZMP), čím sa aj toto mesto norimberského regiónu stalo univerzitným. Vysunuté pracoviská sa dajú nájsť v meste Bamberg, Dr.Remeis Sternwarte (hvezdáreň), a v meste Pleinfeld, Wassersportzentrum am Brombachsee (vodné športové centrum).
Fakulty.
Od 1. októbra 2007 je univerzita rozdelená do nasledovných piatich fakúlt:
Do 30. septembra 2007 existovalo 11 nasledovných fakúlt:
Známe osobnosti.
Na FAU študovali a pôsobili množstvo známych osobností:
Slávnosti.
Schlossgartenfest.
Od roku 1951 sa každoročne koná v juni alebo júli. S okolo 6000 účastníkmi patrí k najväčším záhradným slávnostiam v Európe. Záhrada Schlossgarten v centra mesta Erlangen je počas tejto oslavy premenená na veľkú plesovú sálu pod šírym nebom. Večer po príchode noci sa zapaľuje ohňostroj. Počas oslavy sa stretávajú okrem študentov a profesorov aj politický prominenti Bavorska. Slávnosť sa prvýkrát usporiadala počas rektorátu Prof. Dr. Rudolfa Pohle. V roku 1969 bola slávnosť zrušená kvôli študentským nepokojom, v rokoch 1966, 1980 a 200 kvôli zlému počasiu.
Winterball.
Každý január sa v norimberskej Meistersingerhalle usporadúva zimný ples, Winterball. S 2000 účastníkmi patrí k menším akciám univerzity.

</doc>
<doc id="227455" title="Thomas Beatie" url="https://sk.wikipedia.org/wiki?curid=227455">
Thomas Beatie

Thomas Beatie (*20. januára 1974) je americký transsexuál a oficiálne prvý uznaný tehotný muž, ktorý porodil zdravé dieťa. Beatie (pri pôrode označený ako žena, s menom Tracy Langondino) si nechal v neskoršom veku čiastočne zmeniť pohlavie, čo spočívalo v odstránení pŕs a v následnej testosterónovej terapii, a hoci si nechal maternicu a vaječníky, bol uznaný pred zákonom v roku 1998 za muža. Fyziologicky bol však naďalej schopný otehotnieť. O niekoľko rokov neskôr sa oženil, a pretože jeho manželka (Nancy, 45 rokov) nemohla otehotnieť kvôli predchádzajúcej hysterektómii, rozhodol sa otehotnieť sám. Beatie v rozhovore pre tlač uviedol, že predchádzajúce pokusy skončili potratom.
Dievčatko sa narodilo prirodzenou cestou 29. júna 2008, bez cisárskeho rezu. V septembri 2008 by mala vyjsť spomienková kniha Thomasa Beatieho, ktorá sa už teraz ponúka na Amazon.com.

</doc>
<doc id="227474" title="Bazilišok zelený" url="https://sk.wikipedia.org/wiki?curid=227474">
Bazilišok zelený

Bazilišok zelený (ľudovo Kristov jašter, ) je jašter z čeľade baziliškovitých. Spolu s leguánom zeleným sú veľmi obľúbení medzi chovateľmi.
Opis.
Dospelý jašter dosahuje dĺžky 60 až 75 cm, z čoho dve tretiny pripadá na chvost. Má dlhé zadné nohy s veľmi dlhými prstami, dlhý tenký chvost a na tele tri hrebene - na hlave, chrbte a chvoste. Chrbtový a chvostový hrebeň mu pomáha pri plávaní, pri úteku pred predátormi. Bazilišok zelený má zelené alebo modrastozelené sfarbenie. V zajatí sa dožíva okolo 10 rokov.
Správanie.
Je to spoločenské zviera. Samce sú veľmi teritoriálne a na jedného samca môže pripadať územie s háremom samíc, s ktorými sa pári. Komunikujú kývaním hlavy. Tento stredoamerický jašter ma jedinečnú schopnosť - dokáže prebehnúť po hladine stojatej vody na zadných nohách.
Rozšírenie.
Bazilišok zelený obýva kroviny, konáre nízkych stromov, v okolí riek, jazerách, potokov a rybníkov v oblastiach Južnej Ameriky od Guatemaly až po Kostariku.
Potrava.
Jeho potravu tvoria prevažne plody a hmyz, občas zožere aj drobné vodné stavovce.
Rozmnožovanie.
Samica nakladie v jednej sezóne približne 20 vajec, inkubácia trvá 40-45 dní a prebieha pri teplotách 24-30 stupňov.

</doc>
<doc id="227490" title="Kyselina gama-aminomaslová" url="https://sk.wikipedia.org/wiki?curid=227490">
Kyselina gama-aminomaslová

Kyselina gama-aminomaslová alebo kyselina γ-aminomaslová, správne kyselina 4-aminobutánová, je aminoderivát kyseliny maslovej. Často sa na jej pomenovanie používa anglická skratka GABA ("gamma-aminobutyric acid"). Patrí medzi tzv. signálne molekuly. Viaže sa na GABAA a GABAB receptory. Prvýkrát bola bola pripravená v roku 1883 a v roku 1950 bola odhalená jej úloha v nervovej sústave ako hlavný inhibičný neurotransmiter.
Význam v tele.
Nervová sústava.
V mozgu stavovcov funguje GABA ako inhibičný neurotransmiter tým, že sa viaže na určité receptory nachádzajúce sa na bunkovej membráne pred- a posynaptických neurónov. Naviazaním sa na tieto receptory otvára iónové kanály, čím umožňuje tok záporne nabitých chloridových aniónov dnu do bunky a tok kladne nabitých draslíkových katiónov von z bunky. Týmto vznikne zmena v membránovom potenciáli, čo spôsobí hyperpolarizáciu.&lt;br&gt;
Existujú 2 druhy GABA receptorov:
Neuróny, ktoré výtvarajú GABA sa nazývajú GABAergické neuróny a poväčšine majú inhibičný účinok.&lt;br&gt;
GABAA receptory sú ligandom riadené chloridové kanály, ktoré keď sú aktivované kyselinou γ-aminomaslovou, umožnujú prietok chloridových aniónov cez bunkovú membránu. To či je tento prietok depolarizujúci (membránový potenciál sa zvyšuje) alebo hyperpolarizujúci/inhibičný (membránový potenciál sa znižuje) závisí od smeru toku chloridových aniónov. Pokiaľ z bunky chloridové anióny odtekajú GABA je depolarizujúca a pokiaľ do bunky pritekajú GABA je hyperpolarizujúca (inhibičná). Predpokladá sa, že pri vývoji nastáva zmena v bunkovom mechanizme regulujúcom koncentráciu chloridových aniónov v bunke, čím GABA mení svoju funkciu medzi vývojom z kojenca na dospelého. V dospelom mozgu mení GABA svoju funkciu z excitačnej na inhibičnú.
Mimo nervovú sústavu.
GABA sa takisto vo veľkých množstvách vytvára v pankreatických beta bunkách. Beta bunky vylučujú GABA spolu s inzulínom. GABA z týchto buniek sa potom naviaže na alfa bunky na susedných ostrovčekoch a tým im zabráni vylučovať glukagón (ktorý by zvrátil účinky inzulínu).&lt;br&gt;
GABA bola taktiež nájdená aj v iných orgánoch vrátane čriev, žalúdku, vajcovodoch, maternici, obličkách, pľúcach a pečeni, aj keď v oveľa nižšej hladine než v beta bunkách či neurónoch.&lt;br&gt;
Excitačný GABAergický mechanizmus bol takisto objavený v epiteli priedušnice. Spúšťa sa pri vystavení sa alergénom a môže zohrávať určitú úlohu v mechanizmoch astmy.
Biosyntéza.
GABA sa biosyntetizuje z kyseliny glutámovej pomocou enzýmu glutamát dekarboxyláza a pyridoxalfosfátu, ktorý slúži ako kofaktor.
Katabolizmus.
Premena kyseliny γ-aminomaslovej je katalyzovaná enzýmom GABA transamináza. GABA sa s 2-oxoglutarátom premieňa na sukcinát
semialdehyd a glutamát. Sukcinát semialdehyd je potom oxidovaný na kyselinu jantárovú, ktorá potom vstupuje do Krebsovho cyklu ako zdroj energie.

</doc>
<doc id="227539" title="Michal Vyšný" url="https://sk.wikipedia.org/wiki?curid=227539">
Michal Vyšný

Michal Vyšný PhDr. (* 1915 - † 1980, ) bol slovenský evanjelický kňaz, novinár a československý dôstojník. Otec britsko-slovenského historika Paula Vyšného.
Životopis.
Pochádzal z národne uvedomelej liptovskej evanjelickej rodiny. Rodák zo zaniknutej obce Sokolče. V rokoch 1934-38 absolvoval Evanjelickú teologickú fakultu v Bratislave. Od roku 1938 študoval na Slobodnej protestantskej teologickej fakulte v Paríži. Od roku 1939 príslušník československej armády na Západe. V jej rámci dosiahol hodnosť podporučíka duchovnej služby. 
V roku 1940 sa stal vojenským duchovným 1. československej divízie vo Francúzsku. Po porážke Francúzka sa mu podarilo dostať do Veľkej Británie. Službu vojenského duchovného vykonával naďalej v Náhradnom telese československej armády. Podľa zachovaných správ bol jeho postoj k vnútorným pomerom československej armády na Západe pomerne kritický. V máji roku 1944 bol preradený na československé londýnske Ministerstvo sociálnej starostlivosti.
Zároveň pôsobil pod krycím menom ("Farár z Liptova") aj ako rozhlasový hlásateľ vysielania do okupovaného Československa.
V roku 1945 sa s československou vládou cez Rumunsko vrátil do Košíc a potom pôsobil v štátnych službách na Ministerstve poľnohospodárstva v Prahe ako vedúci tlačového odboru.
Po komunistickom prevrate v roku 1948 bol politicky prenasledovaný a musel pracovať v neadekvátnych zamestnaniach (napr. ako nočný vrátnik v uhoľných skladoch). Preto v roku 1962 (alebo 1964) legálne emigroval do Veľkej Británie, kde najprv pracoval na železnici ako úradník a v roku 1968 sa stal pracovníkom slovenskej redakcie BBC. Zároveň bol a prekladateľom a prednášal aj na viacerých britských školách. Jeho pôsobenie vo Veľkej Británii je zatiaľ málo zdokumentované, pretože povahovo bol skôr utiahnutejším človekom a v rámci spoločenského života nebol odkázaný na krajanskú komunitu, pretože jeho manželka bola Angličanka: Grace Mary Vyšná, rod. Royce (*1917- †2000). Zomrel v Anglicku a je pochovaný v meste Peterborough, kde žila rodina jeho manželky.
Jeho synovcami žijúcimi na Slovensku sú maliar a grafik Orest Dubay a novinár Vladimír Šmihula.
Rozhodnutím ministra obrany SR z mája 2010 bol poručík Michal Vyšný povýšený do vojenskej hodnosti kapitána in memoriam, bol mu priznaný štatút vojnového veterána a taktiež mu bola udelená pamätná medaila Za účasť v boji proti fašizmu a za oslobodenie vlasti. 

</doc>
<doc id="227660" title="Ulica Československej armády" url="https://sk.wikipedia.org/wiki?curid=227660">
Ulica Československej armády

Ulica Československej armády je ulica:
Jazyková poznámka.
Po zmene pravopisu písania prvého písmena názvov ulíc v roku 1991 vyvstal zdanlivý problém, či sa to, čo sa do roku 1991 písalo „ulica Československej armády“, má od roku 1991 písať „Ulica Československej armády“ alebo „Ulica československej armády“ (pričom skrátený tvar tak pre tvar „Ulica Československej armády“, ako aj pre tvar „Ulica československej armády“ je vždy len „Československej armády“).
Ulice s týmto menom sú spravidla pomenované buď pred rokom 1954 (teda pred rokom premenovania Československej armády na Československá ľudová armáda) alebo na počesť Československej armády ako víťazky počas druhej svetovej vojny. Napríklad v Bratislave bola dnešná Špitálska ulica svojho času premenovaná na "ulicu Československej armády" podľa „hrdinskej“ Československej armády ako víťazky vo vojne pri príležitosti 10. výročia Slovenského národného povstania. Podobne sa vyskytoval a vyskytuje názov Ulica Červenej armády, napriek tomu, že sovietska armáda sa po vojne už prestala volať Červená armáda. Výraz Československá armáda je teda v názve týchto ulíc spravidla vlastné meno a počiatočné č sa preto aj po veľkej zmene pravopisu ulíc v roku 1991 píše s veľkým Č. Vidno to mimochodom navyše aj podľa toho, že sa v roku 1991 po zmene pravopisu československý na česko-slovenský neupravil pravopis týchto ulíc na „Ulica česko-slovenskej armády“.
Jazyková poradňa SME v jednej svojej odpovedi síce vyjadruje názor, že by sa malo písať „Ulica československej armády“, ale zdôvodňuje to chybnou a nepodloženou domnienkou, že výraz československá armáda sa tu vraj vzťahuje na obdobie po roku 1954, kedy sa armáda už oficiálne volala Československá ľudová armáda a teda výraz československá armáda už nebol vlastným menom, ale len nejakým skráteným pomenovaním. Nielenže je táto domnienka chybná (pozri vyššie), ale paradoxne tento názor tá istá Jazyková poradňa popiera v inej odpovedi o rok neskôr, kde je už správne uvedené, že sa píše Ulica Československej armády a výslovne sa píše, že Československá armáda je vlastné meno.
Za zmienku stojí, že pravopisne je od roku 1991 najsprávnejší tvar „Ulica Česko-slovenskej armády“, ale v prípadoch uvedených v tomto článku sa nepoužíva.

</doc>
<doc id="227744" title="Platobná karta" url="https://sk.wikipedia.org/wiki?curid=227744">
Platobná karta

Platobná karta je platobný prostriedok bezhotovostného platobného styku, ktorý majiteľovi umožňuje vyberať hotovosť (z bankomatu, na pobočke banky), a uhrádzať platby za tovary a služby (pomocou platobného terminálu, imprintera). Ide o plastovú kartu štandardizovanej veľkosti vybavenú magnetickým kódom (pásikom) alebo čipom. Vydavateľom platobnej karty je banka, resp. iná finančná inštitúcia. 
Podoba a ochranné prvky platobných kariet.
Platobná karta má štandardizovaný rozmer 85,595 mm x 53,93 mm x 0,76 mm a je vyrobená zo 4 až 5 PVC fólií. Záleží, či je karta určená na bezkontaktnú platbu, alebo nie. Prostredná vrstva obsahuje anténu (normálne ju nie je vidno), okolo nej sú z oboch strán fólie s grafickým dizajnom a nakoniec najvrchnejšia vrstva je krycia fólia. Všetky vrstvy sú spolu zlaminované. 
Základným identifikačným prvkom platobnej karty je jej jedinečné výrobné číslo, ktoré je uvedené na prednej strane, v dolnej polovici karty. Pod týmto číslom je uvedená platnosť karty v tvare „MM/RR“ a meno držiteľa karty. Na prednej strane sa dnes už bežne nachádza aj čip, v ktorom sú uvedené identifikačné údaje karty. Na rozdiel od magnetického prúžku sú dáta v čipe menej náchylné na poškodenie. 
Na zadnej strane karty sa nachádza magnetický prúžok, v ktorom sú uvedené identifikačné údaje karty. Pod magnetickým prúžkom sa nachádza pole určené na vzorový podpis držiteľa karty. V prípade, že vydavateľ karty umožňuje použitie karty pri platbách cez internet, nachádza sa na zadnej strane na podpisovom poli aj kontrolné číslo, tzv. CVC kód (z angl. "Card Verification Code"), resp. CVV kód (z angl. "Card Verification Value"). Posledné trojčíslie slúži ako dodatočný ochranný prvok pred zneužitím karty pri internetovej platbe.
Vzhľadom na rozširujúce možnosti použitia a čoraz častejšie používanie platobných kariet sa neustále pracuje na zdokonaľovaní ochrany platobných kariet pred zneužitím.

</doc>
<doc id="227789" title="Alias (príkaz)" url="https://sk.wikipedia.org/wiki?curid=227789">
Alias (príkaz)

alias je príkaz vo viacerých shelloch operačných systémov vychádzajúcich z Unixu (ale napr. aj v PowerShell v operačnom systéme Windows), ktorý umožňuje zameniť jeden výraz za iný, a tak si prispôsobiť zadávanie textových príkazov svojim potrebám.
Princíp.
Vytvorením aliasu, resp. prezývky, je možné spustiť nejaký proces novým zadaním, pričom pôvodné znenie je nezmenené a funkčné.
Jednorazové zadanie.
Stačí napísať do terminálu zadanie aliasu, ktoré bude fungovať do najbližšieho ukončenie shellu alebo manuálneho zrušenie.
Odstránenie aliasov.
Alias je možné odstrániť zadaním jednoduchého príkazu. Ak alias prepisoval iný príkaz, ten je odteraz znovu v platnosti.
Prepísanie príkazov.
Skrátená forma (alias) môže nahradiť aj iný príkaz. Častá je zámena pôvodného príkazu s prídavnými hodnotami za alias.
&lt;SyntaxHighlight lang="bash"&gt;alias ls='ls -la' # príklad&lt;/SyntaxHighlight&gt;
Napísaním ls sa spustí pôvodný príkaz ls -la.
Trvalé uloženie.
Shelly majú svoje konfiguračné súbory, kde je možné umiestniť aliasy.
Bash.
Používateľský konfiguračný súbor pre bash je súbor ~/.bashrc. V ňom (v jeho prednastavenom stave) zvyknú byť niektoré aliasy zakomentované. Pre povolenie zakomentovaného príkazu stačí odstrániť mriežku na začiatku riadku.
Príklad zakomentovaných aliasov:
&lt;SyntaxHighlight lang="bash"&gt;# some more ls aliases
Vzhľadom na to, že je možné napísať množstvo aliasov do jediného dokumentu, vznikla potreba vytvorenia súboru, kde by boli vlastné, neštandardné aliasy, uložené. Pre túto potrebu vznikol v shelli bash súbor .bash_aliases. Súbor .bashrc odkazuje na toto umiestnenie, no táto možnosť je predvolené zakomentovaná. Pre povolenie je potrebné odstrániť mriežky z nasledovných riadkov:
&lt;SyntaxHighlight lang="bash"&gt;#if [ -f ~/.bash_aliases ]; then
Zadávanie aliasov je riešené cez nasledovnú syntax:
 "alias vaša_skratka='plný_príkaz"'
Príklad práce s aliasom.
&lt;SyntaxHighlight lang="bash"&gt;$ alias hodin='date "+%H:%M:%S"' # vytvorí alias
$ hodin
09:48:52
$ unalias hodin # odstraní alias
$ hodin
bash: hodin: príkaz nenájdený
$ date "+%H:%M:%S"
09:51:59&lt;/SyntaxHighlight&gt;
Príklady.
Zadaním slova „siet“ do terminálu sa vykoná príkaz gedit /etc/network/interfaces, takže textový editor Gedit otvorí súbor, v ktorom sú nastavenie siete (napríklad IP adresa):
&lt;SyntaxHighlight lang="bash"&gt;alias siet='sudo gedit /etc/network/interfaces'&lt;/SyntaxHighlight&gt;
Nastaví bežnú slovenskú klávesnicu, známu ako QWERTZ:
&lt;SyntaxHighlight lang="bash"&gt;alias sk='setxkbmap sk'&lt;/SyntaxHighlight&gt;
Nastaví slovenskú QWERTY klávesnicu:
&lt;SyntaxHighlight lang="bash"&gt;alias qwerty='setxkbmap -layout sk -variant qwerty'&lt;/SyntaxHighlight&gt;
Zjednoduší inštaláciu programov cez metódu Apt-get na jediný znak:
&lt;SyntaxHighlight lang="bash"&gt;
alias i='sudo apt-get install' # vytvorenie aliasu
i firefox # použitie&lt;/SyntaxHighlight&gt;
Odinštalovanie programu vrátane závislostí:
&lt;SyntaxHighlight lang="bash"&gt;alias rp='sudo apt-get remove --purge' # vytvorenie aliasu
rp firefox # použitie&lt;/SyntaxHighlight&gt;
Kritika.
Používanie aliasu na zjednodušenie príkazov môže viesť ku chaosu, ak si viac ľudí nastaví rôzne skratky na rovnaké príkazy. Hlavne začiatočníci môžu byť zmätení, ak dostanú príkaz zjednodušený cez alias, ktorý na ich počítači nie je nastavený. Ešte horší prípad môže nastať, ak si menej skúsený používateľ nahradí aliasom niektorý dôležitý príkaz, a to hlavne ak nevie zrušiť daný alias.
Distribúcie.
Začiatky oficiálneho používania aliasov siahajú do distribúcie Red Hat v 90. rokoch 20. storočia.

</doc>
<doc id="228018" title="Diorit" url="https://sk.wikipedia.org/wiki?curid=228018">
Diorit

Diorit je sivá intermediárna hlbinná vyvretá hornina, obsahujúca hlavne plagioklas (najmä andezín) a Fe-Mg minerály, najčastejšie amfibol, biotit alebo augit. Je hlbinným ekvivalentom andezitu. Často je ho makroskopicky ťažké odlíšiť od gabra.
Vlastnosti.
Diorit je z geochemického hľadiska alkalicko-vápenatá intermediárna hornina s obsahom SiO2 približne 65%. Mineralogicky obsahuje asi 50% Ca-Na živcov, z ktorých je väčšina plagioklasového radu. Dominujúci andezín, v malom množstve sa vyskytuje i mikroklín. Asi 5% obsahu môže tvoriť kremeň. Asi štvrtinu objemu tvorí amfibol hlavne hornblend a v menšej miere tmavá sľuda biotit. Môže obsahovať aj minerály skupiny pyroxénu, najmä augit. Z tmavých minerálov tu možno zriedkavo nájsť i olivín alebo granát. Akcesorické sú hlavne zirkón, apatit, magnetit, ilmenit a sulfidické minerály. Je často sivej, tmavej sivej až sivo-zelenej farby. Zelený odtieň je obyvkle spôsobený chloritizáciou. Diorit patrí medzi prechodné typy vyvretých hornín, ktoré sa často prestupujú s horninami podobného zloženia. Variety chudobné na tmavé minerály sa označujú leukodiorit. Ak je prítomný olivín a na železo bohatý augit, hornina prechádza do melanodioritu, ktorý je veľmi blízky gabru. Podobne v prípade, že je v hornine zvýšený obsah kremeňa, možno hovoriť o kremennnom diorite alebo ak je kremeňa viac než 20%, označuje sa hornina ako tonalit. Ak je vo významnejšom množstve prítomný okrem kremeňa aj ortoklas (draselný živec) hornina sa označuje monzodiorit alebo granodiorit.
Vznik.
Vznik dioritu je často spojený s väčšími granitoidnými alebo gabrovými intrúziami. Diority tiež vznikajú pri parciálnom tavení mafických hornín nad subdukčnými zónami. Často vzniká a tvorí batolity vo vulkanických oblúkoch, pohoriach kordiliérového typu ako sú napríklad Andy. Jeho výlevná forma je podstatne častejšia a označuje sa ako andezit.
Použitie.
Diorit je veľmi pevná hornina. V starovekom Egypte boli dioritové nástroje používané na opracovávanie granitu. Používal sa tiež po vyleštení na trvácne predmety. Známa je najmä stéla z tmavého dioritu s vytesaným Chammu-rabiho zákonníkom, ktorá sa dnes nachádza v Louvri. Diorit bol na podobné účely používany po celom Blízkom východe v starovekom Egypte, Babylonii, Asýrii a Sumer. Sargon Akkadský, kvôli ložiskám dioritu viedol niekoľko vojen.
Dnes sa diorit používa ako stavebný a obkladový kameň, pre svoju tvrdosť a odolnosť. Ako drvina je vhodný do betónov.
Výskyt.
Diorit je pomerne vzácny, jeho najvýznamnejší výskyt vo svete je v okolí mesta Sondrio v Taliansku; Durínsku a Sasku v Nemecko. Tiež vo Fínsku, Rumunsku, severovýchodnom Turecku, strednom Švédsku, Škótsku, ostrove Guernsey v Lamanšskom prielive, pohorí Darrans range na Novom Zélande a v Andách. V USA sa nachádza v provincií Basin and Range, v štáte Minnesota a Montana. Na Korzike sa vyskytujúca orbikulárna varieta sa označuje napoleonit alebo korzit.
V Česku sú typické v Sliezsku, v dyjskom masíve pri Znojme, alebo pri Nasavrkoch, Mutěníne a v kdyňskom komplexe.
Na Slovensku sa vyskytujú len v malej miere v Nízkych a Vysokých Tatrách, Malých Karpatoch, v Štiavnických vrchoch. Na niektorých miestach vo veporiku a v Spišsko-gemerskom rudohorí.

</doc>
<doc id="228114" title="Daniel Šmihula" url="https://sk.wikipedia.org/wiki?curid=228114">
Daniel Šmihula

Doc. JUDr. MUDr. Daniel Šmihula PhD. Dr.iur. (* 27. apríl 1972, Bratislava) je slovenský právnik, politológ, novinár a spisovateľ.
Životopis.
Absolvent Lekárskej (1996) a Právnickej fakulty (2001) Univerzity Komenského v Bratislave. V rokoch 19982001 študent a štipendista Výberového vzdelávacieho spolku (medzinárodné vzťahy). V roku 2002 získal doktorát (JUDr.) na Právnickej fakulte Trnavskej univerzity v oblasti medzinárodného práva.
V rokoch 20012004 doktorand Ústavu politických vied Slovenskej akadémie vied (teória politiky, PhD.). V rokoch 20022008 postgraduálny študent Právnickej fakulty Viedenskej univerzity (európske a medzinárodné právo, Doctor iuris). V roku 2014 sa stal docentom v odbore teória a dejiny štátu a práva. 
Od roku 2002 pôsobenie v štátnej správe a diplomacii (Úrad vlády SR, Ministerstvo zahraničných vecí a európskych záležitostí SR), na Ústave politických vied SAV (2001-2011) a postupne viacerých univerzitách (Právnická fakulta UK v Bratislave, Stredoeurópska vysoká škola v Skalici, Univerzita Konštantína Filozofa v Nitre, Akadémia Policajného zboru). Člen spoločnosti Mensa. 
Otcom Daniela Šmihulu je novinár Vladimír Šmihula a jeho bratom undergroundový hudobník Vladislav „Gašpar“ Šmihula.
Tvorba a dielo.
Medzi jeho najvýznamnejšie diela patria nasledujúce knižné publikácie:
Je autorom odborných i publicistických článkov v oblasti histórie, medzinárodných vzťahov a medzinárodného práva (v slovenských i českých časopisoch) a taktiež politických komentárov v Sme, Slove a Literárnom týždenníku a iných periodikách. Pravidelne vystupuje na domácich i zahraničných odborných konferenciách.
Vo svojich najvýznamnejších prácach sa zaoberal základnými princípmi fungovania medzinárodného systému, vzájomnou podmienenosťou vnútornej a zahraničnej politiky a taktiež fenoménom násilia v medzinárodných vzťahoch. Porušil tradičný pacifistický imperatív pri zaoberaní sa otázkami mieru a vojny v slovenskom politickom myslení. 
Násilie považuje za integrálnu súčasť medzinárodných vzťahov, ktoré dokonca môžu byť definované práve ako prostredie s vysokou pravdepodobnosťou použitia silových prostriedkov. To je výsledok absencie vyššej centrálnej moci v medzinárodnom systéme, ktorá by efektívne vynucovala zachovávanie mieru a taktiež pôsobenia selektívneho evolučného mechanizmu, ktorý zabraňoval prežitiu pacifistických komunít a naopak uprednostňovala komunity schopné podľa potreby pružne prechádzať od mieru k vojne a naopak.
Jeho pohľad na štát a spoločnosť je ovplyvnený kultúrnou a politickou antropológiou a nevyhýba sa ani otázke biologických determinantov ľudského sociálneho a politického správania. 
Zaoberal sa taktiež problematikou práv a právneho postavenia príslušníkov národnostných menšín. 
Viacero štúdií je venovaných aj otázkam ľudských práv a vývoju štátu ako inštitúcie, vrátane tzv. mechanizmu (dosahovania) pokroku.
Literárna činnosť.
Je členom viacerých bratislavských literárnych klubov: Generácia (v r.200911 jeho predsedom), Quasi, Planéta opíc. V deväťdesiatych rokoch bol aktívny účastník slovenského fandomu. Autor viacerých vedecko- fantastických poviedok ("Tvár", "Misia k Titánu", "O statočnom kadetovi", "60 miliónov", "Inžinier Gordon a jeho ľud", "Pútnik") a básní. V niekoľkých krátkych literárnych útvaroch opisoval aj študentský, intelektuálsky a bohémsky život v Bratislave po r. 1989 ( "Pitva", básne "Jesenné mesto", "Úplné odcudzenie").

</doc>
<doc id="228175" title="IUVENTA Michalovce" url="https://sk.wikipedia.org/wiki?curid=228175">
IUVENTA Michalovce

 
IUVENTA Michalovce je slovenský ženský hádzanársky klub z Michaloviec. História klubu sa datuje od polovice sedemdesiatych rokov, výraznejšie výsledky sa dostavili v poslednej dekáde ostatného storočia. Najcennejšími úspechmi sú majstrovské tituly v počte dvanásť v rokoch 2003 (pod vedením trénera Michala Lukačína), 2006, 2007 a 2011 (pod vedením Dušana Daniša), v rokoch 2012, 2013 a 2014 (pod vedením trénera Jána Packu), v rokoch 2015, 2016 a 2017 (pod vedením trénera Františka Urbana) a v rokoch 2018 a 2019.
V sezóne 2007/08 obsadili hráčky Iuventy Michalovce v Spoločnej slovensko-českej súťaži hádzanárok (WHIL) 2. miesto (za Šaľou), v play-off však skončili až na 4. pozícii. O rok neskôr WHIL vyhrali, ale vo finále play-off o majstra SR prehrali s ŠKP Bratislava. V sezóne 2009/10 skončili vo WHIL až šieste (tretie spomedzi slovenských celkov), opäť sa však prebojovali do finále play-off, kde znova prehrali s ŠKP Bratislava.

</doc>
<doc id="228253" title="Google Street View" url="https://sk.wikipedia.org/wiki?curid=228253">
Google Street View

Google Street View je vlastnosť a funkcia Google Maps a Google Earth, ktorá ponúka 360-stupňový panoramatický pohľad na ulice a umožňuje používateľom prehliadať si časti vybraných miest a ich okolitých metropolitných oblastí na úrovni terénu. Bola uvedená 25. mája 2007, v tom čase bolo k dispozícii 5 miest v USA. Postupne sa rozšírila na stovky amerických miest a predmestí a tiež na časti Francúzska a Talianska.
Google Street View zobrazuje fotografie, ktoré boli vytvorené fotoaparátom namontovanom na automobile, a je možné sa pohybovať pomocou klávesov alebo pomocou myši. Takto je možné prehliadať si fotografie v rôznych veľkostiach, v ľubovoľnom smere a z rôznych uhlov. Čiary, ktoré sú zobrazované pozdĺž ulíc, ukazujú smer ulice.
História.
Prapôvodný Street View sa zrodil v roku 2001 ako Google sponzorovaný vedecký projekt Stanfordskej Univerzity pod názvom  The Stanford CityBlock Project. Po piatich rokoch za z SityBlock oficiálne zrodil StreetView.
Google Indoor Street View.
Tento komplikovaný názov poznajú skoro všetci majitelia firiem, kam chodia zákazníci. Je to virtuálne prehliadka. Virtuálne prehliadka sa prvý krát objavila v Google mapách v roku 2010. Priniesla zákazníkom nový zážitok a obchodníkom vyššiu dôveryhodnosť. Od roku 2013 si kaviarne, múzeá, obchody a obchodíky mohli najať certifikovaného Google fotografa na vytvorenie virtuálnej prehliadky. Dnes je virtuálna prehliadka bežná súčasť Google My Business (Google Moja Firma). Google My Business je aj veľmi dobrý marketingový nástroj, vďaka ktorému môžete zvýšiť zisky až dvojnásobne. 

</doc>
<doc id="228365" title="Igor Žofčák" url="https://sk.wikipedia.org/wiki?curid=228365">
Igor Žofčák

Igor Žofčák (* 10. apríl 1983, Michalovce) je profesionálny slovenský futbalista hrajúci za slovenský klub MFK Zemplín Michalovce ako stredový záložník. Na drese nosí číslo 10.
Žofčák je odchovancom Michaloviec, no profesionálnu kariéru začal v Ružomberku. V roku 2007 si ho vyhliadla Sparta Praha, z ktorej v roku 2008 hosťoval v Jablonci. V roku 2010 sa vrátil na Slovensko, konkrétne do Slovana Bratislava. V roku 2015 si vyskúšal aj angažmán v Maďarsku. V roku 2016 sa vrátil do Michaloviec. Zahral si aj za Slavoj Trebišov. V úvode sezóny 2019/20 zvažoval koniec kariéry, nakoniec sa rozhodol ostať aktívnym hráčom. Za Michalovce ale hráva len príležitostne.
Hral aj za reprezentáciu Slovenska, v štrnástich dueloch nedal žiadny gól.

</doc>
<doc id="228423" title="Meranie výkonu spaľovacích motorov" url="https://sk.wikipedia.org/wiki?curid=228423">
Meranie výkonu spaľovacích motorov

Meranie výkonu spaľovacích motorov je merací proces pomocou ktorého sa stanoví výkonová charakteristika spaľovacieho motora, rep. konkrétne číselné hodnoty jeho výkonu vo vybraných bodoch charakteristiky. 
Jednotkou pre udávanie výkonu je 1 watt (W), ale pre bežné spaľovacie motory je to jednotka príliš malá, preto sa používa častejšie 1 kilowatt (kW).
Metodiky merania.
Meranie môže prebiehať za rôznych vonkajších podmienok, preto existujú rôzne metodiky merania. Tomu zodpovedajú aj rôzne namerané hodnoty podľa rôznych metodík pre rovnaký motor.
Meranie podľa SAE.
Meranie podľa SAE (Society of Automotive Engineers) je metodika, ktorá sa používala v 70. rokoch 20. storočia. Pri tejto metóde merania výkonu motor podstupuje meranie na dynamometri bez pripojeného tlmiča sania, vzduchového filtra aj tlmiča výfukových plynov. Ide teda o meranie maximálneho výkonu, ktorý je z motora možné získať.
Meranie podľa DIN.
Meranie podľa DIN (Deutsches Institut für Normung) je metodika, ktorá sa používala do 80. rokov 20. storočia. Pri tejto metóde sa meranie uskutočňovalo na motore, ktorý bol plne vybavený filtrom, tlmičom nasávaného vzduchu, tlmičom výfukových plynov a elektrickú energiu dodával pripojený alternátor. Meracie zariadenie sa pripojilo namiesto prevodovky. Takto nameraný výkon nezohľadňoval odpory vzniknuté v prevodovom ústrojenstve a valivý odpor pneumatík a ložísk hnanej nápravy.

</doc>
<doc id="228469" title="Filip Polc" url="https://sk.wikipedia.org/wiki?curid=228469">
Filip Polc

Filip Polc (* 10. apríl 1982, Pezinok) je slovenský reprezentant v horskej cyklistike v zjazdových disciplínach.
Cyklistike sa venoval od útleho veku. S horským bicyklom sa zoznámil v roku 1994 a o tri roky neskôr už absolvoval viacero podujatí na Slovensku aj v Česku. Okrem zjazdov a dual-slalomov absolvoval aj niekoľko pretekov v cross country, neskôr sa však už plne sústredil na zjazdové disciplíny. 
Sezóna 1997.
Ako 15-ročný absolvoval viacero pretekov v rámci Slovenska aj Česka. Na Donovaloch sa koncom júna stal kadetským majstrom SR v cross country, o týždeň neskôr juniorským vicemajstrom SR v zjazde a v tejto sezóne začiatkom októbra získal titul majstra Slovenska v dual-slalome. Okrem domácich podujatí sa zúčastnil aj na MS talianskom Nevegale, kde skončil v zjazde kategórie elite na 110. mieste a na ME vo Francúzsku dojazdil v zjazde juniorov na 32. pozícii.
Sezóna 1998.
DH - zjazd
majster SR v kategóriách juniorov a elite 
MS v Mont St. Anne (Kan.) - 5. miesto (elite) 
ME v Špindlerovom Mlýne (Česko) - 3. miesto (junior) 
DS - dual slalom
majster SR v kategórii elite 
ME v Špindlerovom Mlýne (Česko) - 3. miesto (elite) 
XC - cross country
majster SR v kategórii kadetov

</doc>
<doc id="228473" title="Mestská hromadná doprava v Bratislave" url="https://sk.wikipedia.org/wiki?curid=228473">
Mestská hromadná doprava v Bratislave

Mestská hromadná doprava v Bratislave je najväčšia sieť mestskej dopravy na Slovensku. Je tvorená troma spôsobmi dopravy, konkrétne električkovou, trolejbusovou a autobusovou dopravou. Funguje od roku 1895, kedy bola spustená prevádzka prvej električkovej linky. Mestská hromadná doprava denne prevezie okolo 550 000 ľudí. Najrýchlejším spôsobom prepravy sú dlhodobo autobusy s priemernou rýchlosťou , po autobusoch nasledujú električky s priemernou rýchlosťou 14km/h a posledné sú trolejbusy s rýchlosťou .
Sieť bola do roku 2011 rozdelená na tri tarifné pásma. Prvé pásmo zahŕňalo centrálnu najhustejšie zaľudnenú časť mesta, ktorá sa skladá z piatich mestských častí Staré Mesto, Nové Mesto, Ružinov, Karlova Ves a Petržalka, ktorá má rozlohu okolo a kde žije okolo 300-tisíc obyvateľov, druhé pásmo zahŕňalo zvyšných 12 mestských častí: Čunovo, Devín, Devínska Nová Ves, Dúbravka, Jarovce, Lamač, Podunajské Biskupice, Rača, Rusovce, Vajnory, Vrakuňa a Záhorská Bystrica. Tretie pásmo (pre ktoré neexistujú predplatné cestovné lístky) obsahovalo obec Chorvátsky Grob, rakúske obce Wolfsthal a Hainburg an der Donau a maďarskú obec Rajka.
Dopravu zabezpečuje mestom vlastnená akciová spoločnosť Dopravný podnik Bratislava a obsluhuje všetky obývané časti mesta Bratislava. Okrem týchto liniek DPB prevádzkuje autobusovú linku do maďarskej obce Rajka (linka má špecifické tarifné podmienky). Od 1. septembra 2020 je premávka tejto linky dočasne zastavená.
Počiatky mestskej hromadnej dopravy v Bratislave.
Počiatky mestskej hromadnej dopravy v Bratislave sa datujú do druhej polovice 19. storočia. Mestská doprava vznikla kvôli potrebe prepravy ľudí medzi železničnými stanicami a mestom. Po Bratislave premávali drožky a fiakre – nájomné koče, ktoré boli ťahané koňmi. Jedným z prvých hromadných dopravných prostriedkov v Bratislave bol aj omnibus - voz ťahaný koňmi, s väčším počtom miest na sedenie. V roku 1873 bola konská železnica prebudovaná na parnú trakciu a vlaky už neboli vedené k Námestiu Ľudovíta Štúra. Z toho dôvodu z Námestia Ľudovíta Štúra na železničnú stanicu premávala v rokoch 1873 – 1883 konka, prezývaná aj „tramway“. Konka zanikla z dôvodu presmerovania vlakov Považskej železnice na Hlavnú stanicu.
Vznik dopravného podniku.
Predstavitelia mesta sa na konci 19. storočia rozhodli pre vybudovanie koľajovej dopravy s elektrickým pohonom. Napriek pôvodným predsudkom sa výstavba povolila. Prijatý bol návrh Ing. Alexandra Wernera z roku 1893. Ing. Werner založil spoločne s Moricom Srinzlom, Alexandrom Feiglerom a Eduardom Dubským spoločnosť, neskôr sa spoločne s dodávateľskými firmami spojili a utvorili konzorcium, ktoré sa po dohode s mestom stalo realizátorom elektrickej železnice. Neskôr Ing, Werner svoju účasť preniesol na firmu Lindheim et Co. Wien. Ďalej spoločnosť predala svoj diel firme „Ganz es társa Budapest“, ktorej spoločníkom sa stala Účastinná spoločnosť pre elektrické a dopravné podniky v Budapešti – „Részványtársaság villamos es kozlekedési vállalatok szamára, Budapest“. V roku 1898 bola z týchto dvoch spoločníkov utvorená učastinná spoločnosť „Pozsonyi villamossági részvénytársaság“, ktorá prevzala Bratislavskú mestskú elektrickú železnicu (BMEŽ) – „Pozsony Város Villamos Vasút“. Spoločnosť sa v roku 1922 premenovala na BEÚS – Bratislavskú elektrickú účastinnú spoločnosť.
Cestovné lístky a tarify.
Cestovné lístky je možné zakúpiť v automatoch na zastávkach, v sieti zmluvných predajcov (prevažne stánky), v predajniach dopravného podniku, prostredníctvom elektronickej peňaženky cez označovač vo vozidle MHD, v ktorejkoľvek predajni ZSSK po celom Slovensku. Je možné zakúpiť si aj predplatený cestovný lístok. Od 17. novembra 2008 pribudla možnosť zakúpenia cestovného lístka prostredníctvom zaslania SMS správy. Od februára 2009 je možné zakúpiť si predplatený cestovný lístok cez internet. V auguste 2011 bola zrušená možnosť zakúpenia cestovného lístka na jednotlivé pásma, čím sa pásma rušia a ostáva už iba jeden typ lístka platný pre celé mesto. Zároveň už nie je potrebné kupovať si zvlášť cestovný lístok na nočné spoje. Systém mestskej dopravy je súčasťou IDS BK. Od roku 2016 pribudla možnosť kúpy eCL prostredníctvom označovača vo vozidle MHD.
Od júla 2021 bude možná kúpa jednorazového cestovného lístka platobnou kartou priamo vo vozidle. Od mája 2018 je možné platobné karty používať ako električenku.

</doc>
<doc id="228565" title="Vnútrooblastná doprava" url="https://sk.wikipedia.org/wiki?curid=228565">
Vnútrooblastná doprava

Vnútrooblastná doprava je druh vnútroštátnej dopravy. Spravidla ide o vykonávanie dopravy medzi mestom (alebo dôležitou obcou v regióne) a ostatnými obcami, s ktorými má úzky vzťah a pre ktoré je spádovou oblasťou (oblasťou dochádzky za zamestnaním, vzdelaním, zábavou atď.). Na Slovensku sa takáto doprava nazýva prímestská doprava (v modernejšej terminológii sa vyskutuje aj pojem regionálna doprava). Vykonáva sa teda v rámci vyššej administratívnej jednotky ako je okres, zhluk okresov, alebo kraj.
Vnútrooblastná nákladná doprava.
Z hľadiska nákladnej dopravy sem patrí zásobovanie ostatných obcí z mesta (alebo dôležitej obce). Príkladom môže byť napríklad zásobovanie tovarom, ktorý príde na sklad do mesta a je potrebné ho dopraviť do obce mimo mesta.
Vnútrooblastná osobná Slovensku.
Z hľadiska osobnej dopravy sem patrí prímestská doprava. Zabezpečuje dopravnú reláciu medzi obcami regiónu a spádovou oblasťou (ktorou býva väčšinou najväčsia obec, mesto, alebo obec, ktorá je dôležitým dopravným uzlom). Táto doprava nie je dynamická, počet zastávok je obmedzený, aj keď v spádovej oblasti môže mať zastávky spoločné s miestnou osobnou dopravou. Niektoré obce sa môžu nachádzať na hranici dvoch spádových regiónov, vtedy sa tu môžu nachádzať linky do oboch spádových miest. 
Na Slovensku sa podľa použitej dopravnej cesty vyskytuje najčastejšie autobusová prímestská doprava, ktorá zabezpečuje spojenie obcí so spádovým mestom a jeho hlavnou autobusovou stanicou, z ktorej možno ďalej použiť miestnu dopravu pre cestovanie po meste, vnútrooblastnú dopravu pre cestovanie do inej obce regiónu, alebo mimooblastnú dopravu pre cestovanie do vzdialenejšej oblasti krajiny. Príkladom môže byť napríklad autobusové spojenie obcí Bratislavského kraja a Bratislavy, poprípade autobusové spojenie Humenného s ostatnými obcami a mestami okresov Medzilaborce, Humenné a Snina.
Druhým druhom vnútrooblastnej osobnej dopravy je železničná doprava, predovšetkým linky, ktoré spájajú menšie obce so stanicou v spádovej obci, kde možno prestúpiť na mimooblastné vlakové linky. Prevádzka na tejto trati je spravidla slabšia a menej frekventovaná. Takejto trati sa spravidla hovorí lokálka. Do prímestskej dopravy patrí aj prevádzka osobných vlakov na frekventovaných tratiach. Príkladom môže byť spojenie obcí a miest v okresoch Tvrdošín a Dolný Kubín s obcou Kraľovany,ale tiež aj mestečkom Rajec s krajským mestom Žilina sú dôležitým prestupným uzlom na železničnom koridore.
Prevádzkovatelia vnútrooblastnej osobnej dopravy sú prevažne spoločnosti SAD a Železničná Spoločnosť Slovenska.

</doc>
<doc id="228619" title="Špitálska ulica (Bratislava)" url="https://sk.wikipedia.org/wiki?curid=228619">
Špitálska ulica (Bratislava)

Špitálska je významná ulica a komunikácia v Bratislave v mestskej časti Staré Mesto.
Je to dvojpruhová miestna komunikácia, uprostred ktorej prechádza električková trať od Kamenného námestia a Námestia SNP na Americké námestie.
Ulice postupne od Kamenného námestia križujú ulice Hollého, Rajská, Mariánska, Dobrovského, Lazaretská a 29. augusta.
Významné objekty.
ľavá strana
pravá strana
Známi obyvatelia.
V dome č. 3 na Špitálskej ulici spolu s matkou prežil svoje detstvo hudobný skladateľ Béla Bartók.

</doc>
<doc id="228622" title="Americké námestie" url="https://sk.wikipedia.org/wiki?curid=228622">
Americké námestie

Americké námestie je námestie v Bratislave v mestskej časti Staré Mesto.
Je významnou dopravnou križovatkou. Spája ulice Špitálska, Mickiewiczova, Májková, Odborárske námestie a neďaleko sa nachádza Floriánske námestie.
Medzi najvýznamnejšie objekty patrí rohová budova, tzv. "Metropolka", Obchodný a obytný blok Avion, Fakultná nemocnica a Lekárska fakulta UK, ktorej dekanát sídli v Aspremontovom letnom paláci. Uprostred námestia je chránený parčík.
Cez námestie prechádza električková trať z Kamenného námestia na Trnavské mýto a Račianske mýto.
Pôvodne sa spomína ako polia Esterházyho majera, v polovici 19. storočia tu bola už plná radová domová zástavba (Krajinská nemocnica, paláce baróna Walterskirchena). V roku 1928 bol postavený dom Metropol, obytný dom AVION.

</doc>
<doc id="228633" title="Brian Warner" url="https://sk.wikipedia.org/wiki?curid=228633">
Brian Warner

Brian Hugh Warner, známy ako Marilyn Manson (* 5. január 1969, Canton, Ohio, USA), je spevák rockovej skupiny Marilyn Manson. Jeho pseudonym je spojením krstného mena americkej filmovej hviezdy Marilyn Monroe a masového vraha Charlesa Mansona.
V roku 1997 Warner debutoval ako herec vo filme Davida Lyncha "Stratená diaľnica" ("Lost Highway"), neskôr sa objavil vo viacerých epizódnych postavách v rôznych filmoch - Wrong Cops alebo Let Me Make You a Martyr. Zahral si aj v niektorých častiach seriálov napríklad v seriáli Californication alebo v seriáli Salem, v ktorom zložil aj znelku úvodného intra. Pozrieť ste si ho mohli aj v dokumente Michaela Moora "Bowling for Columbine", kde diskutoval o možných dôvodoch Masakru na Columbine High School a možnosti toho, že jeho hudobná tvorba mohla byť jedným z činiteľov, ktoré ovplyvnili vznik tejto tragédie.
Od roku 2005 sa Brian Warner bližšie zaujímal o filmovú tvorbu a v súčasnosti pracuje na svojom režijnom debute "", kde hrá postavu Lewis Carrolla autora "Alici v krajine zázrakov". K tomuto filmu má pripravený hudobný soundtrack s doteraz nevydanými hudobnými skladbami. Výroba filmu je odložená na niekedy v presnejšie neurčenom termíne po turné k jeho albumu "Eat Me, Drink Me".
Brian Warner sa okrem spevu venuje aj maľovaniu.

</doc>
<doc id="228767" title="FK Zenit (Petrohrad)" url="https://sk.wikipedia.org/wiki?curid=228767">
FK Zenit (Petrohrad)

FK Zenit Petrohrad (rus.: ФК „Зенит“ Санкт-Петербург) je ruský futbalový klub v meste Petrohrad hrajúci v najvyššej súťaži. Je to aktuálny majster v ruskej Superlige. Klub bol založený v roku 1925 a patrí k najbohatším ruským klubom. V roku 2008 vyhral Pohár UEFA. Hlavný tréner je Sergey Semak. Štadión má kapacitu 21570 divákov.
Hrali tu aj slovenskí futbalisti Martin Škrteľ Tomáš Hubočan Kamil Čontofalský a v súčasnosti tu hráva Róbert Mak
Káder mužstva.
Súčasná zostava:
 
 
 

</doc>
<doc id="228768" title="Plus Mínus" url="https://sk.wikipedia.org/wiki?curid=228768">
Plus Mínus

Plus Mínus je slovenská punková skupina, ktorá vznikla v roku 2000. Založili ju dvaja bývalí členovia skupiny Iné Kafe: Dodo (bicie) a Wayo (basa) Praženci. Ako speváka si vybrali dávnejšieho člena Iné Kafe Cibiho, a na post gitaristu sa dostal Robo Bob the Pop, ktorý bol koncertným členom Iné Kafe koncom roku 1999. Kapela spočiatku spolupracovala s vydavateľstvom Universal Music. Z tejto pôvodnej zostavy je dnes v kapele už len Wayo (v súčasnosti gitarista).
V roku 2000 kapela vydala svoj debutový album "133". Po vydaní albumu a natočení klipu k piesni „Včera som musel byť zlý“ sa ku kapele pridal ako druhý gitarista Lochy (pôvodne člen skupiny Testimony). S ním bol natočený klip k piesni „Ľudia 20. storočia“, pôvodne od Richarda Müllera, ktorý na albume hosťoval v tejto skladbe a v klipe sa objavila jeho papierová maketa. Začiatkom roku 2001 Cibi kapelu opustil. Za mikrofónom dočasne stál Mára zo skupiny No A Co. Wayo si založil projekt Why2Why spolu so svojim kamarátom, ktorý čoskoro na to nastúpil do Plus Mínus pod prezývkou Gza ako spevák a podieľal sa na nahrávaní EP "Workoholix". Kapela sa presúva do Prahy, ale následne odchádza Robo. Ako hosťujúci gitarista sa pridáva Dawe (ex-Jaksi Taksi). Roku 2003 odišli Wayo a Gza do Austrálie. Dodo hral zatiaľ v kapele SPS a Lochy sa oženil a kapelu opústil. Aj zvyšok skupiny sa snaží dostať do Austrálie. Dodovi však boli úradmi zamietnuté víza do Austrálie, a tak sa skupina musela vrátiť roku 2004 na Slovensko. V zostave posilnenej o Tomáša a Fera (obaja gitaristi) bolo nahraté demo so slovenskými skladbami (po anglickom EP "Workoholix"). Kapela prestala spolupracovať s vydavateľstvom Universal Music. Neskôr začal hrať na gitare Wayo, po tom čo Tomáš aj Fero odišli a a na basgitare hrá Bajkal (Blinker). V tejto zostave vydali v septembri 2006 zatiaľ len druhý radový album "Najvyšší čas". Rok po vydaní albumu Blinker kapelu opustil. Wayo sa vrátil k basgitare a gitaru prebral Hulo. V roku 2011 sa Wayo opäť vrátil ku gitare, kým basu prevzal Marek Mundok. V máji 2012 Hulo skupinu opustil.
Od roku 2013 bola skupina pre aktivity členov na iných projektoch neaktívna, hoci rozpad nikdy neoznámila. Aktívne činnosť obnovili až v roku 2016, kedy vydali klip k novému singlu Nádej. V tom čase sa do skupiny znovu vrátil aj Hulo. Ich koncertný návrat na pódia v roku 2017 bol však tiež posledným koncertom s Dodom, ktorému jeho ostatné hráčske povinnosti (ako pôsobenie v Inekafe) neumožňujú ďalej sa naplno venovať Plus Mínus. Nahradil ho Miroslav "Mirko" Šimonič zo skupiny From Our Hands. V roku 2017 Plusminus vydali zatial posledný singel s názvom 40, ku ktorému kapela natočila aj videoklip na ktorom spolupracoval aj dlhoročný kamarát kapely a známy režisér klipov Oki (Scuottie Seijin Oki) s jeho Reserve07. Zatial posledný koncert odohrali Plusminus ako support na Bratislavskom koncerte kapely The Offspring.

</doc>
<doc id="228854" title="Fleur Delacourová" url="https://sk.wikipedia.org/wiki?curid=228854">
Fleur Delacourová

Fleur Isabelle Delacourová - Waesleyová je fiktívna postava z fantasy série o Harry Potterovi. 
Jej stará mama bola víla, vyštudovala Beuxbatons, zúčastnila sa Trojčarodejníckeho turnaja. Má sestru Gabriell, ktorú Harry zachránil v 2. úlohe v Trojčarodejníckom turnaji, za čo mu je Fleur navždy vďačná. Po turnaji sa stretáva s Billom Wesleyom, ktorý ju priučuje angličtine. Neskôr sa zosobášia a žijú na neznámom mieste v Lastúrovom domčeku nad Vydrím sv. Drábom. Majú dcéru Victoire, ktorá randí s Harryho krstným synom Teddym Lupinom, synom Remusa a Nymphadory Lupinových, ktorí zomreli v boji o Rokfort v 7. časti Harry Pottera.

</doc>
<doc id="228865" title="Chalkidiki" url="https://sk.wikipedia.org/wiki?curid=228865">
Chalkidiki

Chalkidiki alebo pre starovek Chalkidiké (gr. Χαλκιδική - novogr. Chalkidiki, starogr. Chalkidiké) je polostrov na severe Grécka, v Makedonii. Skladá sa z troch polostrovov v tvare prstov, Kassandra, Sithonia a Athos (nazývaný aj Akti). Chalkidiki je aj historické územie a dnes tvorí aj krajskú jednotku gréckej Makedonie, jeho hlavné mesto je Polyjyros. Na polostrove Atos sa nachádza autonómna mníšska republika.
Dejiny.
Prví grécki osadníci sem prišli v 8. stor. pred Kr. z ostrova Eubója, neskôr aj Gréci z neďalekého ostrova Tenedos. Na severe však žili aj Macedónski Gréci. Gréci tu založili významné mestá ako Olynthos na Sithonii či Potidea na Kassandre. Na hraniciach Chalkidiki bolo založené mesto Solún. Z Chalkidiki pochádzal aj slávny filozof Aristoteles. Do roku 395 po Kr. boli Chalkidiki súčasťou Rímskej ríše, potom ríše Východorímskej (Byzantskej). Chalkidiki, na rozdiel od ostatnej časti Makedónie, boli uchránené od slovanskej invázie v 6. storočí. V 10. storočí vznikol na hore Athos na polostrove Agion Oros kláštor. Neskôr na tento polostrov pribudli ďalšie významné kláštory. Po roku 1430 sa Chalkidiki dostali pod tureckú okupáciu a na severe vznikla moslimská komunita. Chalkidiki boli spolu s južnou Macedóniou pričlenené ku gréckemu štátu v rokoch 19091913 premiérom Venizelosom. Moslimská komunita opustila Chalkidki po grécko-tureckej výmene obyvateľstva.
Dnes.
Dnes patria Chalkidiki k turistickým oblastiam Grécka s veľa letoviskami a hotelmi. Známe mestá sú Nea Mudania, Polyjiros, Polychrono či Kalithea. Výnimkou je iba polostrov Atos, kde je obmedzovaný prístup návštevníkov, neexistujú tu turistické letoviská a ženy sem majú prísny zákaz vstupu. Chalkidiki patria medzi najčastejšie navštevované časti Grécka, vďaka svojej prírode borovicových hájov a plážam.

</doc>
<doc id="228929" title="Pacific Standard Time" url="https://sk.wikipedia.org/wiki?curid=228929">
Pacific Standard Time

Pacific Standard Time (PST) je časové pásmo zasahujúce na územie Spojených štátov, Kanady a Mexika. Od Coordinated Universal Time (UTC) ho oddeľuje osem hodín (UTC-8). Počas letného času ho od UTC delí sedem hodín (UTC-7).
Na území Spojených štátov a v Kanade sa vo všeobecnosti nazýva ako Pacific Time (PT). V Mexiku sa označuje ako Severozápadná zóna.
Pacific Daylight Time.
Na väčšine územia Pacific Standard Time platí počas letných mesiacov letný čas – Pacific Daylight Time (PDT), (UTC-7). Výnimku tvoria územia na okolí miest Dawson Creek a Creston v Britskej Kolumbii. Taktiež počas letných mesiacov je väčšina územia Arizony (ktorá je v pásme Mountain Standard Time a v ktorej neplatí letný čas) v rovnakom časovom pásme, ako štáty s ňou susediace na západe (ktoré sú v pásme Pacific Daylight Time).

</doc>
<doc id="228947" title="Zaistená cesta" url="https://sk.wikipedia.org/wiki?curid=228947">
Zaistená cesta

Zaistená cesta (ľudovo aj fer(r)ata, via ferrata, klettersteig [vyslov: kleterštajg]; z tal. "via ferrata" – železom opatrená cesta, resp. z nem "Klettersteig" – horolezecký strmý chodník) je cesta v náročnom horskom teréne, ktorá je vybavená istiacimi fixnými lanami, železnými stúpačkami prípadne ďalšími umelými pomôckami, ktorých cieľom je zvýšenie bezpečnosti prechádzajúcich osôb a sprístupnenie ťažšieho terénu návštevníkom, ktorí nemajú skúsenosti s náročnými horolezeckými výstupmi.
Vybavenie zaistených ciest.
Zaistené cesty umožňujú bezpečne zdolať aj náročný horolezecký terén vďaka fixnému isteniu.
Istiace lano je v pravidelných intervaloch spoľahlivo ukotvené k pevnej skale a slúži k zaveseniu karabíny zo súpravy pre samoistenie. Priebežné istiace lano býva na cestách najnižšej náročnosti používané ako zábradlie, na pridŕžanie rukou pre prípad pošmyknutia, hlavne za mokra, na zvyškoch snehu alebo pri námraze. Používa sa i na prístupových cestách k horským chatám, kde prichádza aj množstvo menej skúsených turistov.
Ďalšími umelými pomôckami bývajú rebríky, reťaze, kramle, stúpačky, lávky a čapy. Slúžia ako stupy a chyty na miestach, kde terén neposkytuje prirodzené stupy a úchyty. Vďaka tomu môžu menej skúsení lezci bezpečne zdolať aj extrémne strmé až previsnuté úseky, ktoré by pre nich boli pri klasickom horolezeckom postupu nedosiahnuteľné. V takom prípade sa už však lezie skôr po železných pomôckach než po skale.
Obťažnosť zaistených ciest.
Označenie obťažnosti sa líši podľa zvyklostí v danej horskej oblasti. Obťažnosť je daná jednak náročnosť najkomplikovanejšieho miesta, jeho dĺžkou, ale i celkovou dĺžkou cesty.
Príklady značenia náročnosti:
Rakúsko:
Taliansko:
nové talianske značenie:
Významné cesty Via ferrata v Alpách.
Zaistené cesty nie sú obvyklé len v Alpách. Nachádzajú sa tiež v ďalších pohoriach aj na Slovensku, ďalej v Poľsku (Orla Perć), Rumunsku, Bulharsku, Španielsku (Pyreneje) a inde.
Kremnické vrchy; Malá Fatra, Roháče, Vysoké Tatry, Nízke Tatry, Slovenský raj, Fagaraš, Retezat, Piatra Craiului
Rila, Pirin
Dejiny.
Prvé ferraty sa začali stavať pred asi 150 rokmi. Mnohé z ciest, ktoré sú využívané dnes ako Via ferrata sú staré zaistené vojenské cesty, ktoré umožňovali a uľahčovali vojakom bojujúcim v ťažkom teréne vysokých hôr výstupy k svojim stanovištiam. Prvá skutočná ferrata bola vytvorená v roku 1843 na na vrchol Hoher Dachstein v Rakúsku. Na rovnaký účel a v rovnakom duchu bola v roku 1869 zaistená klasická cesta na Grossglockner a od roku 1880 sa začali objavovať krátke zaistené úseky vo východných stenách Brenty. Všetky tieto cesty boli výsledkom práce DÖAV ("Deutscher und Österreichscher Alpenverein"; po slovensky "Nemecký a rakúsky alpský spolok"), pretože do roku 1918 bola celá táto oblasť súčasťou Rakúsko-Uhorska.
Prvá svetová vojna, ktorá v rokoch 1915 – 1918 prebiehala aj v alpskej oblasti spôsobila dočasný pád cestovného ruchu, ale rakúski a talianski vojaci budovali pri strážení hraníc v stenách vrcholov pohoria Dolomity rebríky, výbušninami a nástrojmi vytvorili galérie a tunely, exponované miesta vybavili lanami. Mnoho ciest potom v mierových dobách nadviazalo na vojenské, či už len čiastočne alebo úplne. V súčasnosti sú budované zaistené cesty novej generácie, ktoré nemajú návštevníkovi prístup uľahčiť, ale naopak má byť ich prechod skôr športovým zážitkom, keďže problematické úseky skôr vyhľadávajú.

</doc>
<doc id="228958" title="SOR BN 10,5" url="https://sk.wikipedia.org/wiki?curid=228958">
SOR BN 10,5

SOR BN 10,5 je model českého mestského, čiastočne nízkopodlažného autobusu s dĺžkou približne . Jeho produkcia začala v spoločnosti SOR Libchavy okolo roku 2004.
Konštrukcia.
Autobus BN 10,5 je dvojnápravový „low entry“ autobus, ktorý je určený predovšetkým na mestskú a prímestskú prevádzku. V pravej bočnici vozidla sa nachádzajú troje výklopné dvere. Priestor medzi prednými a strednými dverami je nízkopodlažný (na výške nad vozovkou). Zadná časť vozu sa nachádza vo výške nad vozovkou. Hnacia náprava je zadná (španielskej značky DANA), predná náprava je lichobežníkovej konštrukcie s nezávisle zavesenými kolesami a je vlastnej výroby. Motor a mechanická prevodovka sa nachádza v zadnej časti vozidla. Polosamonosná karoséria, ktorá je zvarená z oceľových uzavretých profilov, je zvonka oplechovaná, interiér vozidla je obložený plastovými doskami.
Výroba a prevádzka.
Autobusy SOR BN 10,5 nahradili vo výrobe vysokopodlažné autobusy SOR B 10,5. Vozidlá BN 10,5 sú tak využívané pre menej vyťažené mestské linky alebo prímestské linky. Na Slovensku sú prevádzkované spoločnosťami SAD Prievidza (10 ks), Arriva Trnava (1 ks) v meste Hlohovec, Arriva Nové Zámky (2 ks) v meste Levice, Arriva Michalovce (2 ks) v meste Trebišov a spoločnosťou Dopravný podnik Bratislava (38 ks).
V Bratislave premávajú na linkách , a .

</doc>
<doc id="228988" title="Policajný zbor" url="https://sk.wikipedia.org/wiki?curid=228988">
Policajný zbor

Policajný zbor (od 1. marca 1991 do 1. septembra 1993 názov Policajný zbor Slovenskej republiky) je ozbrojený bezpečnostný zbor (pozri polícia) Slovenskej republiky, ktorý plní úlohy vo veciach vnútorného poriadku, bezpečnosti a boja proti zločinnosti. Vznikol transformáciou Verejnej bezpečnosti ako zložky Zboru národnej bezpečnosti na území Slovenska na základe zákonného opatrenia predsedníctva Slovenskej národnej rady č. 57/1991 Zb. z 25. januára 1991 o zriadení Policajného zboru Slovenskej republiky, pričom po rozdelení Česko-Slovenska boli jeho kompetencie nanovo upravené zákonom Národnej rady Slovenskej republiky č. 171/1993 Z. z. zo 6. júla 1993 o Policajnom zbore, ktorý – po mnohých novelizáciách – platí do súčasnosti.
Súčasným prezidentom Policajného zboru je dočasne od 1. septembra 2020 Peter Kovařík. Nahradil Milana Lučanského, ktorý odišiel k 31. augustu 2020, vo funkcii pôsobil od roku 2018. 28. septembra 2020 minister vnútra Roman Mikulec vypísal výberové konanie na miesto prezidenta.
Úlohy Policajného zboru.
Policajný zbor chráni život a bezpečnosť osôb a majetok, zaisťuje osobnú bezpečnosť prezidenta republiky a ďalších osôb určených vládou, bezpečnosť osôb, ktorým sa pri ich pobyte na území Slovenska poskytuje osobná ochrana podľa medzinárodných zmlúv, a ochranu určených objektov, odhaľuje trestné činy a zisťuje ich páchateľov, spolupôsobí pri odhaľovaní daňových únikov a nezákonných finančných operácií, vykonáva vyšetrovanie a vyhľadávanie o trestných činoch, vedie boj proti terorizmu, zabezpečuje ochranu štátnych hraníc, zabezpečuje ochranu objektov osobitného významu, spolupôsobí pri zabezpečovaní verejného poriadku, a ak bol porušený, robí opatrenia na jeho obnovenie, dohliada na bezpečnosť a plynulosť cestnej premávky a spolupôsobí pri jej riadení, odhaľuje priestupky a zisťuje ich páchateľov, a ak tak ustanovuje osobitný zákon, priestupky objasňuje a prejednáva, vykonáva pátranie po osobách a pátranie po veciach, plní úlohy štátnej správy a iné úlohy ak tak ustanovujú osobitné predpisy a plní úlohy na úseku prevencie v rozsahu pôsobnosti ustanovenej zákonom.
Vedenie Policajného zboru.
Súčasným prezidentom Policajného zboru je od 1. septembra 2020 Peter Kovařík. 9. decembra 2020 Ministerstvo vnútra zverejnilo, že o funkciu prezidenta mali záujem 4 kandidáti, ale dvaja z nich nevyhoveli podmienkam. Do ďalšieho kola postupúpili Peter Kovařík a veliteľ Útvaru osobitného určenia Štefan Hamran.
Bývalý prezident Tibor Gašpar plánoval reformu špecializovaných útvarov, ktorá má znížiť duplicitu niektorých funkcií. Chcel vymeniť technické zabezpečenie PZ. Minister vnútra Robert Kaliňák "plánuje, že polícia čo najviac zbaví občanov tzv. dennej kriminality - vykrádania bytov, chát a motorových vozidiel. Okrem toho chcú viacerými prostriedkami zvýšiť autoritu niektorých priestupkov v občianskom spolunažívaní, najmä na východnom Slovensku." Tibor Gašpar sa s predsedom vlády Petrom Pellegrinim dohodol, že do 31. mája 2018 rezignuje z postu policajného prezidenta. Vo svojej funkcii bude teda 2207 dní, čím sa stane najdlhšie slúžiacim prezidentom zboru.
Služobný pomer.
Služobná prísaha.
Občan pri vzniku služobného pomeru policajta skladá služobnú prísahu, ktorá znie: 
"„Sľubujem vernosť Slovenskej republike. Budem čestný, statočný a disciplinovaný. Svoje sily a schopnosti vynaložím na to, aby som chránil práva občanov, ich bezpečnosť a verejný poriadok, a to aj s nasadením vlastného života. Budem sa riadiť ústavou, ústavnými zákonmi, zákonmi a ďalšími všeobecne záväznými právnymi predpismi. Tak prisahám!“"
Hodnosti.
Policajtovi patrí hodnosť. Ustanovené sú nasledujúce hodnosti: 
Činnosť Policajného zboru.
Medzinárodná policajná spolupráca.
Ústredným pracoviskom Policajného zboru pre medzinárodnú policajnú spoluprácu je úrad medzinárodnej policajnej spolupráce. Úrad je členený na národnú ústredňu Interpol, národnú ústredňu Europol, národnú ústredňu Sirene, oddelenie policajných pridelencov a mierových misií a oddelenie národný Schengenský informačný systém.
Výzbroj.
Zložky Policajného zboru používajú pri plnení úloh zbrane rôznych typov. Štandardnou zbraňou policajtov je pištoľ CZ 82. Medzi štandardnú výzbroj patrí tiež brokovnica Winchester Defender 1300, samopal Samopal vzor 61 a útočná puška Samopal vzor 58V. Zásahové jednotky a špeciálne útvary používajú moderné zbrane rôzneho typu.
V súčasnosti (apríl 2016) dochádza k prezbrojeniu polície SR, keďže pištole CZ 82 už nie sú v súčasnosti postačujúce. Príslušníci polície budú vybavení pištoľami Glock 17 štvrtej generácie a pištoľami ČZ P 09 Duty v kategórii štandard, ČZ P 07 v kategórii kompakt a ČZ 75 v kategórii subkompakt.

</doc>
<doc id="229083" title="Chichen Itza" url="https://sk.wikipedia.org/wiki?curid=229083">
Chichen Itza

Chichen Itza alebo (po španielsky) Chichén Itzá je veľké archeologické nálezisko z predkolumbovského obdobia postavené mayskou civilizáciou, ktoré sa nachádza v strede polostrova Yucatán v Mexiku. Je to najvyhľadávanejšia archeologická lokalita v Mexiku, každoročne ju navštívi asi 1,2 milióna ľudí.
Od roku 1988 je zapísané na zozname Svetového dedičstva UNESCO.
Názov.
Názov v yucatánskej mayčine znie [či'č'e'n (alebo či'č'e'en alebo či'č'en) ica'], pričom znak ' tu značí tzv. ráz (čiže [ʔ]) a všetky samohlásky sú krátke (Niektoré z týchto samohlások možno majú tzv. tóny, z čoho by – podľa niektorých názorov - vyplývalo, že sú zároveň dlhé, ale tóny v mayských jazykoch sú slabo preskúmané a závisia aj od konkrétneho regiónu). 
Keďže jednotný prepis z mayčiny do latinky nie je stanovený, existujú k uvedenej mayskej výslovnosti (teda [či'č'e'n/či'č'e'en/či'č'en ica']) rôzne prepisy z mayčiny do latinky, najmä: Chichen Itza (alebo Itsa), Chi'ch'e'(e)n Itza' (alebo Itsa' ), Chi'ch'en Itza' (alebo Itsa', Itza, Itsa) a Chi Ch'en Itza' . 
Základná podoba názvu v španielčine je Chichén Itzá, ktorý sa vyslovuje [čičen ica], pričom všetky samohlásky sú krátke a prízvuk je na „e“ a „a“; vyskytujú sa však aj španielske tvary snažiace sa presnejšie vyjadriť mayskú výslovnosť: Chich'én Itzá, Chich'en Itzá, Chich'en Itza' a podobne.. V literatúre sa niekedy uvádzajú prepisy s neprávne vyznačenými prízvukmi, napr. "Chichén Itza"alebo "Chichen Itzá".
Pokiaľ ide o pôvod názvu, názov znamená v mayčine „okraj [otvoru] studne Itzov“ či „ústa studne Itzov“: chi’ znamená ústa, okraj, ch’e’(e)n (alebo ch’en) znamená studňa alebo nádrž na vodu a Itza je názov mayského etnika. Studňou sa tu myslí konkrétne významná „cenote“ v Chichen Itza.. Názov Itza zrejme doslova znamená čarodejník vody.
Dejiny.
Svoju históriu mesto začalo pár storočí pred rokom 1000 po Kr., kedy bolo obývané Maymi. Okolo roku 1000 si kmeň Toltékov podmanil túto už takmer opustenú oblasť a zvolil si Chichén Itzá za svoje hlavné mesto. Stalo sa významným centrom, ktoré ovládalo severnú a strednú časť polostrova. Taktiež bolo dôležitým kultovým centrom. Na začiatku 13. storočia vládca vyspelejšieho, južnejšie položeného mesta Mayapán obsadil mesto. V čase dobyvačných vojen proti pôvodnému obyvateľstvu španielskymi konkvistadormi Francesco de Montejo a jeho syn vytvorili z Chichén Itzá stoličné mesto a nazvali pyramídu El Castillo (šp. hrad).
Lokalita.
Celej lokalite dominuje Kukulkánova pyramída. Je to typ stupňovitej pyramídy s deviatimi stupňami a schodiskami na všetkých štyroch strán. Je zasvätená bohovi-operenému hadovi Quetzalcoatlovi (pre Mayov Kukulkánovi). Na vrchole pyramídy sa nachádza jeho svätyňa. Pyramída má výšku 30 m (spolu so svätyňou) a dĺžka strán je 55 m. Schodiská sú lemované „zábradlím“ v tvare hada, ktorý má hlavu na začiatku schodiska. Počet schodov je 91 na jednej strane. Keď spočítame všetky schody aj spolu s jedným stupienkom, kde stojí svätyňa, dostaneme číslo 365 (91 x 4 + 1 = 365 - ako počet dní v roku). Pyramída stojí na staršej stavbe, pravdepodobne na tzv. chráme jaguára. Tam sa našiel trón v tvare jaguára.
V západnej časti je veľké ihrisko o rozmeroch 168 x 70 m na hranie loptovej hry tlachtli. Cieľom hry bolo dostať ťažkú loptu cez kamenný kruh na stene pomocou hlavy, pliec a bokov. Hrali proti sebe dva tímy, a je možné, že porazení boli rituálne obetovaní alebo vhodení do hlbokej jamy, ktorá sa skutočne našla v blízkosti lokality so 400 telami. Niekde sa uvádza, že víťazný tím bol obetovaný, pretože zomrieť pre bohov, bola veľká česť.
Neďaleko sa nachádza tzv. karakol alebo hvezdáreň. Stojí na dvoch akýchsi stupienkoch. Vrchnú časť tvorí kupolovitá strecha s oknami, z ktorých je možné vidieť rôzne hviezdy.
V areáliž nachádza tzv. chrám bojovníkov, pomenovaný podľa reliéfoch mužov s kopijami a brnením, ktoré sú vytesané na stĺpoch pri chráme. Je to tiež men sa taktiešia stupňovitá pyramída asi z roku okolo 1100. Pred ním sa nachádza tzv. Skupina tisícich stĺpov.

</doc>
<doc id="229174" title="Silicikum" url="https://sk.wikipedia.org/wiki?curid=229174">
Silicikum

Silicikum alebo silický príkrov je tektonická jednotka Západných Karpát, skladajúca sa z viacerých príkrovových telies. Tvoria ho drienocký, muránsky, vernársky, stratenský, besnícky a silický príkrov s opátskou a radzimskou troskou, bodviansky príkrov v Aggteleckom krase a v pohorí Rudabánya v Maďarsku. Silicikum tvorí planiny Slovenského krasu (Muránska, Silická, Plešivecká) južne od gemerika a v Stratenskej hornatine (Slovenský raj) a pásme Galmusu.
Názory na jeho stavbu a vývoj nie sú jednotné. Podľa starších názorov spolu s hronikom tvorí časť vejára nasunutého na sever i juh z lubenícko-margecianskej línie po zrážke gemerika a veporika. V takom prípade by mohli byť jeho súčasťou aj ďalšie vyššie subtatranské príkrovy (strážovský a veternícky). Iné teórie naznačujú, že silicikum môže byť skĺznutou časťou gemerika. Podľa novších názorov pochádza z oblasti južne od gemerika, kde tvorilo šelf Meliatského oceánu a neskôr bolo pri jeho uzavretí presunuté na sever. Otázkou však zostáva či sa nachádzalo v južnej alebo severnej časti šelfu meliatika. Silicikum prekrýva príkrovy turnaika a meliatika.
Názvy "silicikum" i "silický príkrov" sú odvodené od Silickej planiny. Silický príkrov bol po prvýkrát definovaný roku 1973 v práci H. Kozura a R. Mocka. Termín silicikum zaviedol J. Mello. Pôvodne sa predpokladalo, že ide a autochtónne horniny gemerika.
Príkrovy silicika sú podobné juvavickým príkrovom Nördliche Kalkalpen.
Geologická stavba.
Spodnú časť silicika tvoria horniny predriftového štádia. Najspodnejšia je perkupská formácia. Tvoria ju pieskovce a evapority, ktoré sa usadzovali od vrchného permu po spodný trias. Z tohto obdobia je z oblasti východne od Telgártu známe rozsiahle teleso ryolitov, zrejme súvisiacich s rozsiahlejšou provinciou acídneho vulkanizmu známou aj z iných jednotiek Západných Karpát. Nadložné verfénske bridlice tvoria pestré súvrstvie ílovitých bridlíc, pieskovcov až slieňovcov. Príkrovy silicika boli odlepené práve na súvrstviach týchto bridličnatých hornín.
Najvýznamnejšia časť silicika je budovaná vápencami svojráznej fácie juhoalpského typu, usadzovali sa v štádiu karbonátovej platformy. V anise v strednom triase najprv tmavé gutensteinské vápence, následne sa od vrchného anisu až noriku usadili veľké hrúbky (až ) bielych organodetritických vápencov wettersteinskej fácie (tieto vápence majú rôzne regionálne názvy podľa Alpských oblastí ako steinalmské, wettersteinské schreyalmské, halstattské atď.). Všeobecne ide o triasové plytkovodné vápence s veľkým množstvom fosílií. V spodnej jure (lias) došlo v siliciku k hiátu v sedimentácii.
Vyššie sa nachádzajú, už len riedko zachované sedimenty, ktoré po hiáte prechádzajú do plytkovodných krinoidových vápencov. Po nich sedimentovali naopak hlbokovodné adnetské hľuznaté vápence, ílovité vápence tzv. fleckenmergel a rádiolarity. Súvislý sedimentárny záznam sa skončil plytkovodnými uloženinami vo vrchnej jure – oxforde. Mladšie horniny predstavovala už potektonická gosauská skupina. Tieto sedimenty vystupujú napr. pri Šumiaci, Dobšinskej ľadovej jaskyni a v doline Miglinc pri Drieňovci.

</doc>
<doc id="229235" title="Pestrec mariánsky" url="https://sk.wikipedia.org/wiki?curid=229235">
Pestrec mariánsky

Pestrec mariánsky () je rastlina z čeľade astrovité ("Asteraceae").
Rozšírenie.
Rastie na suchých kamenistých pôdach. Je pôvodom zo Stredomoria, v Malej a Juhozápadnej Ázie a na Kanárskych ostrovoch. V Strednej Európe rastie iba ako zdomácnený.
Opis.
je to ročná alebo dvojročná rastlina. Rastie do výšky približne . Má tmavozelené lesklé a vrúbkované listy s ostňami na krajoch. Má jeden červenkasto ružový kvet. Kvitne od júna do augusta.
Kvety, listy a semená sa zbierajú pre liečivé účely. Rastlina obsahuje silymarín, ktorý sa používa pri liečení pečene. Je to jedna z najúčinnejších látok na ochranu pečene. V ľudovom liečiteľstve sa používal pri nedostatku materského mlieka, liečbe žltačky a poruchy žlče.

</doc>
<doc id="229319" title="Horčica biela" url="https://sk.wikipedia.org/wiki?curid=229319">
Horčica biela

Horčica biela (mimo taxonómie: biela horčica; zriedkavo [bohemizmus]: horčica siata; lat. "Sinapis alba" alebo "Leucosinapis alba") je rastlina z rodu horčica ("Sinapis"), resp. u niektorých autorov z rodu bielohorčica ("Leucosinapsis"), z čeľade kapustovité ("Brassicaceae"). Je to najbežnejšia súčasť pochutiny nazývanej horčica - pozri horčica (potravina).
Pestuje sa v celej Európe. Má vysokú stonku (do 1 m). Jej drobné olejnaté semená obsahujú 20 – 25 % oleja, cca. 25 % proteínov a glukozinolát sinalbín, z ktorého v porušených semenách vzniká látka dodávajúca pochutine horčici charakteristickú štipľavú chuť. Semená sa využívajú nielen na výrobu pochutiny horčica, ale aj v konzervárenskom priemysle (ako zložka korenín) a vo farmaceutickom priemysle. V poľnohospodárstve sa horčica biela využíva na kŕmenie alebo ako následná plodina na zelené hnojenie.

</doc>
<doc id="229329" title="Petr Rada (futbalista)" url="https://sk.wikipedia.org/wiki?curid=229329">
Petr Rada (futbalista)

Petr Rada (* 21. august 1958, Praha) je český futbalista a futbalový tréner.
Hráč.
V rokoch 1979 - 1988 bol hráčom klubu Dukla Praha. Krátko hral v nemeckých kluboch Fortuna Düsseldorf a Rot-Weiss Essen. Rok pôsobil v kanadskom klube Toronto Blizzard, pol roka hral za Jahn Regensburg a FK Chmel Blšany. V roku 1993 sa na dva roky vrátil do klubu Fortuna Düsseldorf. Hráčsku kariéru zakončil v Bohemians Praha v roku 1996. Odohral 11 reprezentačných zápasov, v ktorých dal dva góly.
Tréner.
Trénerskú kariéru začal v roku 1996 ako asistent vo Fortune Düsseldorf. Od sezóny 1997/98 pôsobil ako asistent v Slavii Praha a krátko aj ako hlavný tréner. V ročníku 2000/01 bol trénerom v FK Teplice, v ďalšom roku vo Viktorii Plzeň. V ročníku 2003/04 trénoval FK Jablonec a v sezóne 2007/08 opäť FK Teplice.
Od sezóny 2006/07 pôsobil ako asistent Karla Brücknera pri reprezentácii Česka. Po jeho odstúpení bol 17. júla 2008 vedením Českomoravského futbalového zväzu vybraný ako nový hlavný tréner národného mužstva.

</doc>
<doc id="229335" title="Meliatikum" url="https://sk.wikipedia.org/wiki?curid=229335">
Meliatikum

Meliatikum je tektonická jednotka Západných Karpát. Je sutúrou po uzavretí Meliatskeho oceánu. Horninové súbory budujúce meliatikum tvoria viacero celkov príkrovového charakteru. Ich časť vystupuje v tektonických oknách pri pod príkrovmi silicika a turnaika v Slovenskom krase a označovaná je ako meliatska jednotka, no ďalšie sa nachádzajú aj v Maďarsku a Rakúsku, jaklovská jednotka a príkrov Bôrky, ktoré sú považované za súčasť meliatika len v širšom zmysle, ležia v gemerskom pásme.
Obsahom meliatika je najmä triasovo-jurský akrečný oceanický komplex.
Názov "Meliatikum" je odvodený podľa výskytu blízko obce Meliata v rožňavskom okrese. Jedná sa hlavne o odkryv pri Meliatskom mlyne v záreze riečky Muráň (tzv. Meliatsky profil). Termín sa používa od roku 1973, kedy H. Kozur a R. Mock vyčlenili meliatsku sériu ako osobitnú jednotku s vývojom odlišným od gemerika, ku ktorému bola pôvodne priraďovaná. Rekonštrukcia pôvodnej pozície jednotky je v dôsledku deštrukcie sedimentárnych sekvencií komplikovaná.
Tektonická stavba.
Názory na členenie meliatika nie sú jednotné. Niektorí autori vyčleňujú v meliatiku dve jednotky - príkrov Bôrky, ktorý prekonal vysokotlakovú metamorfózu a meliatsku jednotku, ktorej časti prekonali slabú alebo zanedbateľnú premenu. Iní delia príkrov Bôrky na dve časti, z ktorej jednu priraďujú k meliatskej jednotke. Niektorí príkrov Bôrky pričleňujú ku gemeriku. Ďalší vyčleňujú navyše aj samostatnú jaklovskú jednotku (slabo metamorfované horniny subdukčnej melanže) a ofiolitovú formáciu údolia Bodvy.
Časti meliatika stratigraficky patriace do oblasti Meliatskeho oceánu sú:
Do štruktúry príkrovu boli inkorporované okrem súčastí, ktoré sú vývojovo spojené s Meliatskym oceánom aj staršie formácie, ktoré sú označované ako spodný komplex nemeliatskeho pôvodu. Tvoria ho fylonitizované amfibolity a ruly v blízkosti obce Rudník; premenené permské klastické sedimenty, miestami s pyroklastikami a bázickými metapyroklastikami v Nižnoslanskej depresii a Slovenskom krase (oblasť Jasova, Hačavy a Medzeva).

</doc>
<doc id="229694" title="Pottenburg" url="https://sk.wikipedia.org/wiki?curid=229694">
Pottenburg

Pottenburg je zrúcanina hradu v Rakúsku v katastrálnom území obce Wolfsthal na vrchu Hindlerberg. Je to po Bratislavskom hrade druhý najbližší hrad od centra Bratislavy.
Hrad dal postaviť v rokoch 1050-1053 Poto z Pottensteinu ako pevnosť proti nájazdom Maďarov. V roku 1529 bol poškodený Turkami. Hlavnou dominantou je pravidelná veža s výškou 30 metrov.
Na kopci neďaleko hradu sa nachádza vyhliadková veža "Königswarte" (Kráľovská vyhliadka). Hrad sa nachádza v obore, kde sa voľne pohybujú diviaky lesné. Vyhliadková veža je postavená mimo obory.

</doc>
<doc id="229792" title="Zoznam vodných tokov v Košiciach" url="https://sk.wikipedia.org/wiki?curid=229792">
Zoznam vodných tokov v Košiciach

Zoznam vodných tokov v Košiciach obsahuje prehľad všetkých riek, potokov a vodných kanálov tečúcich na území mesta Košice. Územím mesta preteká spolu 28 pomenovaných vodných tokov, z nich tri sú rieky (Hornád, Ida a okrajovo Torysa, ktorá tvorí krátku hranicu na východe). Z celkového počtu 22 potokov, 18 pramení na území mesta (ďalšie dva - Čečatovský potok a Vrbica - tvoria v pramennej oblasti hranicu mesta) a všetky tri kanály vznikajú na jeho území (Lúčny kanál preteká územím mesta len na veľmi krátkom úseku). Tučným písmom sú označené vodohospodársky najvýznamnejšie toky.

</doc>
<doc id="229977" title="Charles De Geer" url="https://sk.wikipedia.org/wiki?curid=229977">
Charles De Geer

Charles De Geer (* 10. február 1720, Finspång, Švédsko – † 8. marec 1778, Štokholm) bol švédsky entomológ. Okrem entomológie sa venoval i celkovému štúdiu prírodovedy a arachnológii. V rámci entomológie študoval chrobáky, dvojkrídlovce, blanokrídlovce aj iné skupiny hmyzu.
Životopis.
Narodil sa v švédskom Finspånge. Ako trojročný sa presťahoval do holandského Utrechtu, ale keď mal 19 rokov vrátil sa späť do rodného Švédska. V mestečku Lövstabruk zdedil panstvo a kovospracujúcu fabriku, ako i zámok Leufsta (Lövsta), čo pre jeho ďalší život bolo veľmi dôležité dedičstvo od jeho bezdetného strýka Charlesa De Geera (1660 - 1730). V roku 1739 sa barón De Geer stal členom Švédskej akadémie vied v Štokholme a v roku 1748 bol zvolený aj za člena-korešpondenta Akadémie vied v Paríži. Bol aj členom Kráľovskej spoločnosti vied v Uppsale. Zomrel v roku 1778 v Štokholme. Po smrti bol i s manželkou pochovaný v katedrále v Uppsale.
Entomologické aktivity.
Ako 8-ročný začal chovať húsenice priadky morušovej (Bombyx mori). V ďalšom období sa intenzívne venoval entomológii a postupne sa stáva uznávaným entomológom. Jeho hlavnou prácou bola práca Memoirs pour servir à l'histoire des insectes, ktorá bola publikovaná v ôsmich zväzkoch v období rokov 17521778. V tejto práci opísal 1466 druhov hmyzu, ktoré zobrazil na 238 ilustrovaných listov. Jeho zbierky hmyzu boli uložené do Švédskej akadémie vied - dnes Naturhistoriska riksmuseet v Štokholme. Bol žiakom Karola von Linného.

</doc>
<doc id="230194" title="Turnaikum" url="https://sk.wikipedia.org/wiki?curid=230194">
Turnaikum

Turnaikum (tiež používané maďarské označenie tornaikum) je tektonická jednotka Západných Karpát. V koncepciách niektorých autorov je turnaikum označované ako južné rudabányaikum. Je tvorené slabo premenenými usadenými horninami, ktoré sú vzhľadom na svoje podložie v príkrovovej pozícií. Tvorí príkrov Slovenskej skaly a turniansky príkrov. Podľa predpokladov, malo tvoriť svah Meliatského oceánu. Výskyt hornín turnaika je doložený na Slovensku v Revúckej vrchovine, Licinskej pahorkatine a Slovenskom krase, v Maďarsku v severnej časti pohoria Rudabánya najčastejšie v nadloží meliatika a v podloží silicika.
Pomenovanie "turnaikum" je odvodené od rieky Turňa, keďže jeho podstatná časť vystupuje v Turnianskej kotline, medzi Brusníkom a Slovenskou skalou, v okolí Štítnika a Honiec.
Stratigrafia.
Vrstevný sled turnaika sa začína vo vrchnom karbóne a končí vo vrchnom triase prípadne možno pokračuje i do jury. Najstaršie formácie tvoria karbónske flyšové turbidity (turiecke súvrstvie), nad nimi permské červené sedimenty (brusnícke súvrstvie) a nakoniec triasové karbonáty bazénových fácií (vápence s rohovcami), nad ktorými sa miestami nachádzajú jurské flyšové sedimenty, miestami s hojnými obliakmi vápenato-alkalických vulkanitov.

</doc>
<doc id="230276" title="Kirov (Kirovská oblasť)" url="https://sk.wikipedia.org/wiki?curid=230276">
Kirov (Kirovská oblasť)

Kirov (rusky: Ки́ров) je krajské mesto v Rusku; leží na severovýchodnej európskej časti zeme (896 km od Moskvy). Mesto bolo tiež známe pod menom "Chlynov" (do r. 1781) a "Viatka" (1781–1934). Mesto má 464 600 obyvateľov.
História.
Sídlo založili novgorodskí obchodníci v roku 1181 ako pevnosť "Chlynov" západne od Uralu. Ako mesto sa spomína v dokumentoch z roku 1374; od roku 1489 bolo súčasťou Moskovského kniežatstva. Ako súčasť Kazanského kaganátu (14381552) nieslo mesto názov "Hılın".
V roku 1781 Katarína Veľká mesto premenovala na "Viatka" a spravila z neho centrum samostatnej gubernie. Viaceré osobnosti sem boli poslané do vyhnanstva, napr. Alexandr Gercen, Alexandr Vitberg alebo Michail Saltykov-Ščedrin. Na konci 19. storočia bola Viatka dôležitou zastávkou na Transsibirskej magistrále. V roku 1934 bolo mesto premenované po sovietskom vodcovi Kirovovi, ktorý bol dva roky predtým zavraždený.
Charakter mesta.
Mesto sa nachádza na rieke Viatka, obklopené lesmi. Prevažuje tu ľahký priemysel – spracovanie dreva, kožušiny a výroba poľnohospodárskych strojov. Sú tu tiež vysoké školy, múzeá, divadlá, opery a baletná scéna. Do mesta sa dá dostať letecky, mestskú dopravu tu zastupujú trolejbusy a autobusy.

</doc>
<doc id="230281" title="Rýchlostná cesta R8 (Slovensko)" url="https://sk.wikipedia.org/wiki?curid=230281">
Rýchlostná cesta R8 (Slovensko)

Rýchlostná cesta R8 ("R8") je plánovaná rýchlostná cesta na Slovensku, ktorá po vybudovaní spojí Nitru, Topoľčany a Bánovce nad Bebravou. Rýchlostná cesta povedie v koridore cesty I. triedy 64 a spojí rýchlostné cesty R1 a R2. Celková dĺžka R8 bude 54,64116 km a nepovedie po nej žiadna európska cesta. S výstavbou rýchlostnej cesty sa počíta až vo vzdialenom horizonte po roku 2030, pričom nie je vylúčené že potreba jej výstavby bude prehodnotená. V zmysle aktuálnych plánov ministerstva dopravy, nebudú do roku 2028 rozostavané ani sprejazdnené žiadne úseky cesty R8. Sprevádzkovanie rýchlostnej cesty v celej dĺžke trasy nemožno s ohľadom na aktuálne zámery ministerstva dopravy očakávať pred rokom 2050.
História.
Zaradenie tohto ťahu do siete rýchlostných ciest Slovenska bolo zvažované už dávnejšie, no definitívny prísľub na vypracovanie štúdií a podkladov pre začatie stavby dala vláda Slovenskej republiky uznesením č. 492/2008. 
Pôvodne sa počítalo s vyústením R8 do R2 pri obci Hradište, no nakoniec sa uprednostnila trasa po Bánovce nad Bebravou. V štádiu posudzovania vplyvov na životné prostredie "(EIA)" sa posudzuje výhodnosť troch hlavných variantov s dĺžkami 54,64116 km, 56,54203 km a 53,74952 km.
Rýchlostná cesta R8 bola do zoznamu rýchlostných ciest zaradená nadobudnutím platnosti zákona o premávke na pozemných komunikáciách 1. februára 2009.
Trasa.
Rýchlostná cesta R8 je naprojektovaná v kategórii R24,5/120, teda šírka jej koruny bude 24,5 metra a návrhová rýchlosť 120 km za hodinu. Trasa rýchlostnej cesty R8 bude začínať v križovatke s R1 "Lehota" pri meste Nitra. Pokračovať bude stále severozápadným smerom okolo Lužianok a Zbehov, neskôr bude kopírovať trasu cesty I. triedy číslo 64. Pri obci Jelšovce (13,693 km), sa bude nachádzať deltovitá mimoúrovňová križovatka "(MÚK)" Výčapy-Opatovce (Jelšovce) a mostná estakáda prekonávajúca železničnú trať, cestu I/64 a meandre rieky Nitra. Trasa rýchlostnej bude ďalej prekonávať viaceré poľné cesty a cesty III. triedy, medzinárodný plynovod a vysokonapäťové elektrické vedenia. Na kilometri 25,245 je navrhnuté veľké jednostranné odpočívadlo prístupné z oboch jazdných smerov. Ďalej na kilometri 32,775 bude umiestnená trúbkovitá MÚK "Topoľčany" a pri priľahlom privádzači bude postavené aj Stredisko správy a údržby (SSÚR). Za touto križovatkou bude trasa prechádzať údolnou nivou rieky Bebrava a smerovať bude k deltovitej MÚK "Ostratice", ktorá sa bude nachádzať na kilometri 47,620. R8 sa ďalej bude stáčať veľkým oblúkom na sever až severozápad, až kým nedosiahne trúbkovitú MÚK s R2 pri Bánovciach nad Bebravou (km 54,519 - 54,64116).

</doc>
<doc id="230284" title="BTR-60" url="https://sk.wikipedia.org/wiki?curid=230284">
BTR-60

BTR-60 je prvé osemkolesové obrnené vozidlo pôvodom z bývalého Sovietskeho zväzu. Vzniklo na konci 50. rokov 20. storočia a na verejnosti sa prvýkrát objavilo v roku 1961 na vojenskej prehliadke.
História.
Vozidlo bolo vyvinuté ako náhrada za transportér BTR-152 a v priebehu 60. rokov bolo priebežne vylepšované, pričom jeho výroba kulminovala s verziou BTR-60PT. Potom sa prešlo na výrobu podobného vozidla BTR-70 (8x8). BTR-60 patrilo medzi najdôležitejšie vozidlá sovietskej armády. Bolo tiež dodané do ďalších krajín napríklad Východného Nemecka, Bulharska, Rumunska či bývalej Juhoslávie. Vo všetkých svojich verziách bolo dodané do viac ako 30 krajín celého sveta. Československo s Poľskom vyvinuli vlastnú verziu osemkolesového obrneného vozidla pod označením OT-64 SKOT. BTR-60 sa používala aj v sovietska námorná pechota ako štandardné obrnené vozidlo. V Afganistane bolo používané na ochranu konvojov a tiež zasahovalo proti Američanom pri ich invázii na Grenadu.
Konštrukcia.
BTR-60 je osemkolesové s korbou v tvare lode a so sklopeným pancierom na stranách. Trup sa skladá z oceľovej konštrukcie. Vpredu sedia vodič a veliteľ, v strede je priestor pre posádku a v zadnej časti vozidla sa nachádza motor. Kužeľovitá jednomiestna vežička (u BTR-60PB) je identická s vežičkou na obrnenom vozidle BRDM-2 a nachádza sa nad druhým párom kolies. Na vežičke sa napravo nachádzajú koaxiálne guľomety KPV kalibru 14,5 mm a PKT kalibru 7,62 mm a teleskopický zameriavač naľavo. Pre prístup do vozidla sa používajú dva polkruhové vstupy pred vežičkou a dva obdĺžnikové za vežičkou. Vozidlo je tiež vybavené pre nočné pozorovanie. Kolesá vozidla sú okrem medzery medzi tretím a štvrtým rovnomerne rozložené. Kolesá sú čiastočne plnené substanciou a majú centralizovaný tlakový regulačný systém. Poháňané sú všetky kolesá ale prvé dva páry majú pohon zosilnený kvôli riadeniu vozidla. Hnacou jednotkou sú dva 6-valcové benzínové motory v zadnej časti vozidla. Prvá a tretia os sú poháňané od pravého motora cez transmisiu, druhá a štvrtá os od ľavého. Vozidlo je plne obojživelné.

</doc>
<doc id="230341" title="Fialka trojfarebná" url="https://sk.wikipedia.org/wiki?curid=230341">
Fialka trojfarebná

Fialka trojfarebná ("Viola tricolor") je jednoročná alebo viacročná bylina z čeľade fialkovité ("Violaceae").
Opis.
Dorastá do výšky 15 - 30 cm, zriedka až 50 cm. Má plazivý podzemok. Listy sú jednoduché, stopkaté, horné niekedy len krátko stopkaté. Čepele listov sú eliptické až vajcovité horné sú často omnoho užšie, až úzko kopijovité, všetky sú na okraji vrúbkovane pílkovité. Na báze listov sú palisty. Na kvetnej stopke sú 2 listene, sú umiestnené celkom tesne pod kvetom. Kvety sú súmerné, voňavé alebo nevoňavé. Koruny sú za plného kvetu do plochy roztvorené. Koruny sú najčastejšie 15 - 25 mm vysoké, vzácnejšie aj viac, korunné lupienky väčšinou svojou dĺžkou presahujú kališné, sú svetlo až sýto žlté, väčšinou sú na nich rôzne škvrny najčastejšie modrej farby, niekedy modrá farba prevažuje. Žľaznatý výrastok pri bliznovom otvore je výrazne vyvinutý. Plodom je tobolka. V ľudovom liečiteľstve sa používa ako liečivá bylina. Často sa zamieňa s fialkou roľnou ("Viola arvensis").

</doc>
<doc id="230404" title="Penza" url="https://sk.wikipedia.org/wiki?curid=230404">
Penza

Penza () je mesto v Rusku, nachádzajúce sa v Povolží, zhruba 550 km juhovýchodne od Moskvy. Je centrom Penzianskej oblasti a má 522 000 obyvateľov. 
História.
Penza má svoj názov odvodený podľa rieky, na ktorej bolo pôvodne založené. Prvý osadníci tu vybudovali drevenené domy bez akéhokoľvek plánu v roku 1663; v tej dobe bola Penza pohraničné mesto. V roku 1793 tu bolo otvorené prvé divadlo. Kamenné domy sa tu začali stavať až v 19. storočí. 
Priemysel.
V meste sa vyrábajú zariadenia a stroje pre ťažbu ropy, hodinky a elektrotechnika. Tiež sa tu vyrába papier.
Významné budovy a inštitúcie.
Keďže je mesto centrum celej oblasti, nachádzajú sa tu univerzity. Je ich celkovo päť (Štátna technická univerzita, Pedagogická univerzita, Poľnohospodárska akadémia, Technologický inštitút a Inštitút staviteľstva). Tiež sa tu nachádza ďalších 13 vysokých škôl a 77 nižších škôl. Boli tu vybudované štyri múzeá, tri divadlá a tri galérie.

</doc>
<doc id="230433" title="Letisko Dublin" url="https://sk.wikipedia.org/wiki?curid=230433">
Letisko Dublin

Letisko Dublin (IATA: DUB, ICAO: EIDW), alebo Aerfort Bhaile Átha Cliath po írsky, funguje pod spoločnosťou Dublin Airport Authority. Nachádza sa v Collinstowne, v grófstve Fingal, v Dubline, je to najväčšie letisko v Írsku - v roku 2007 prešlo jeho bránami viac ako 23,2 miliónov pasažierov. Na porovnanie, počet obyvateľov dublinskej aglomerácie je približne 1,6 milióna, počet obyvateľov Írska je viac ako 4,3 milióna a ostrova Írsko niečo viac ako 6 miliónov. Doprava na letisku je takmer úplne zahraničná, v roku 2007 len 900 000 pasažierov z celkového počtu viac ako 23 miliónov bolo domácich.
Letisko sa nachádza asi 10 kilometrov severne od centra mesta Dublin. Dá sa tam dostať autobusmi spoločnosti Dublin Bus (č. 16a, 33, 33n, 41, 41b, 41c, 46x, 102, 746, 747, 748) alebo taxíkmi, alebo môžete využiť Urbus. Podzemná železnica 'Metro Sever', ktorá má spojiť letisko s mestom Swords a centrom Dublinu je vo fáze prípravných prác.
Letisko je hlavnou základňou írskej vlajkovej národnej spoločnosti Aer Lingus a najväčšej európskej nízkonákladovej spoločnosti Ryanair. Tretia írska letecká spoločnosť, CityJet, má základňu v blízkom meste Swords. Letisko je domovom sídla spoločnosti Norwegian Air International. Írska domáca a regionálna aerolínia Aer Arann prevádzkuje rôzne domáce lety a lety do Spojeného kráľovstva, ale aj keď sa časť jej administratívy nachádza v Dubline, jej základňa je na letisku Galway, na západe Írska.
Aerolínie a destinácie.
Plánované lety.
Nasledujúce aerolínie prevádzkujú plánované lety do a z dublinského letiska.
Chartrové lety.
Tieto aerolínie ponúkajú chartrové lety do a z letiska Dublin

</doc>
<doc id="230469" title="Mužská prostitúcia" url="https://sk.wikipedia.org/wiki?curid=230469">
Mužská prostitúcia

Mužská prostitúcia je vykonávanie sexuálnych služieb mužom za odmenu. Osoba vykonávajúca mužskú prostitúciu sa oficiálne nazýva prostitút, alebo slangovo gigolo, mužská kurva, šlapka. Pokiaľ ide o profesiu mužského prostitúta a o profesionálne povolanie v tom prípade sa používa označenie sexworker. V českom homosexuálnom prostredí sa mladí mužskí prostitúti nazývajú "motýlci".
Rozdelenie.
Mužskú prostitúciu je možné rozdeliť na: 
Definície homosexuálnej mužskej prostitúcie.
Homosexuálnu mužská prostitúcia je príležitostná alebo pravidelná ponuka a predávanie sexuálnych služieb mladistvým alebo dospelým mužom, ktorý za to od iného muža dostáva peniaze a/alebo iné materiálne hodnoty (potraviny, bývanie, odev), ktoré prispievajú na jeho živobytie. Táto ponuka sa uskutočňuje (polo-)verejne na rôznych miestach (ulica, stanica, park, bar, chatroom) alebo prostredníctvom reklamy v novinách, časopisoch, na teletexte alebo na internete. 
Pôvod a dejiny homosexuálnej mužskej prostitúcie.
V dávnych kultúrach museli kňazi, pravdepodobne z dôvodu ovplyvňovania energií, často predstupovať pred božstvo v ženských šatách. Takíto kňazi často slúžili homosexuálnej prostitúcii. Aj na Tahiti bola homosexuálna náboženská mužská prostitúcia; existovali tam takzvaní "bôžikovia neprirodzenej túžby". Takisto existujú správy o kňazoch v ženskom oblečení z územia Severnej Ameriky a Ázie. V klasickom Ríme bola homosexuálna mužská prostitúcia bohmi dovolená a vykonávaná pre bohov. Podporované bolo vykonávanie prostitúcie medzi rovnakým pohlavím aj prísnym oddelením pohlaví (napríklad čisto chlapčenské divadelné, športové a vojenské školy, internáty, kláštory), ktoré bolo v spoločnosti bežné na celom svete (Grécko, Rímska ríša, Čína). V každom väčšom meste existovali organizované chlapčenské verejné domy.
Chlapci na telefón a pouliční prostitúti.
Pri vytváraní sociologických prieskumov a vedení psychosociálnych a zdravotníckych projektov je nutné zohľadniť rozlíšenie týchto dvoch skupín. Medzi týmito skupinami sa v odborných prieskumoch ukázal značný rozdiel. 
Chlapci na telefón.
Chlapci na telefón (; ) sú v priemere starší a finančne etablovanejší, aj keď ponúkajú podobné služby ako pouliční prostitúti. Pracujú samostatnejšie s vlastnou organizačnou štruktúrou pracovných podmienok. Ich prácu vyznačuje charakter dobrovoľne si zvolenej práce a ich životný štýl sa dá prirovnať k príslušníkom sociálne "strednej vrstvy", ktorú vyznačuje plánovanie do budúcnosti a istý komfort. Pôvod tejto skupiny sa zväčša vyznačuje dobrými životopisnými predpokladmi, t. j. stabilné rodinné zázemie, ukončené školské alebo odborné vzdelanie.
Pouliční prostitúti.
Pouliční prostitúti (; ) tvoria heterogénnu skupinu. Nachádzame v nej široké vekové spektrum (hlavne aj tých najmladších); medzi motívmi a dĺžkou výkonu tejto práce sú veľké rozdiely; sexuálna identita je rôzna; sú v nej zastúpené najrôznejšie národnosti. Ide prevažne o chlapcov so sociálnymi a psychickými problémami zapríčinené komplikovanou minulosťou, chaotickým rodinným zázemím; sexuálne zneužívaním; alkoholom alebo užívaním drog; chýbajúcimi skúsenosťami na trhu práce; konfliktom so zákonmi a ich všeobecnou situáciou vyplývajúcou z ich činnosti. Ich prácu vyznačuje pri stretnutiach na ulici a v rôznych lokáloch spontánnosť. Vedú prevažne životný štýl typu "z ruky do úst". Typického mladého muža by sme medzi nimi hľadali márne. Nedostatočná pripravenosť vážnejšie anylyzovať svoju činnosť vyznačuje nielen ich, ale aj mnohých ich klientov. Voči ponukám organizácií zaoberajúcimi sa pomocou pouličným prostitútov sa správajú odmietavo alebo konzumne. Pri trvalej pomoci ako sprostredkovanie pracovného miesta alebo ubytovania sa prejavuje ich neschopnosť plniť s touto pomocou spojené povinnosti.
Mužská homosexuálna prostitúcia vo filme.
V češtine:
V nemčine:
V angličtine:

</doc>
<doc id="230783" title="Žilinská dohoda" url="https://sk.wikipedia.org/wiki?curid=230783">
Žilinská dohoda

Žilinská dohoda podpísaná 6. októbra 1938 v Katolíckom dome v Žiline bola deklaráciou autonómie Slovenska v rámci druhej česko-slovenskej republiky. Dohodu podpísali predstavitelia HSĽS a prevažnej väčšiny ostatných slovenských strán (s výnimkou sociálnych demokratov a komunistov).
Napriek tomu, že HSĽS nemala vo svojom programe samostatnosť Slovenska, usilovala sa o autonómiu; po Mníchovskej dohode z 30. septembra 1938 bola pozícia Prahy voči požiadavkám HSĽS značne oslabená. Žilinskej dohode predchádzalo prijatie Mníchovského diktátu čs. vládou (1. októbra) a následná abdikácia prezidenta Edvarda Beneša (5. októbra).
Ešte 6. októbra pražská vláda vymenovala Jozefa Tisa za ministra pre správu Slovenska a 7. októbra vymenovala ďalších štyroch slovenských ministrov (M. Černák - školstvo, F. Ďurčanský - spravodlivosť, J. Lichner - doprava, P. Teplanský - financie, Tiso mal tiež na starosti vnútro). Vláda sa ujala moci 9. októbra. Táto vláda vykonávala svoju funkciu až do 20. januára 1939, kedy prezident Emil Hácha vymenoval novú, šesťčlennú slovenskú vládu.
Deklaráciu podpísanú v Žiline formálne ratihabovalo Národné zhromaždenie Republiky Česko-slovenskej ústavným zákonom 299/1938 z 22. novembra 1938 ako "Zákon o autonómii Slovenskej krajiny".

</doc>
<doc id="230799" title="Slovenská ľudová republika" url="https://sk.wikipedia.org/wiki?curid=230799">
Slovenská ľudová republika

Slovenská ľudová republika alebo Východoslovenská republika bol názov štátneho útvaru, ktorý trval od 11. decembra do 29. decembra 1918.
Už v priebehu roka 1918 vznikla na východe Slovenska Východoslovenská rada (VslR), ktorá vyhlasovala východných Slovákov za samostatný národ pomenovaný Slovjaci, ktorý si želá ostať súčasťou Maďarska. Keď tieto výzvy nenašli dostatočnú oporu, začala sa presadzovať idea samostatnej republiky, ktorá by bola tesne spojená s Maďarskom. Za asistencie Maďarskej národnej gardy bola v Košiciach vyhlásená samostatná Slovenská ľudová republika. Na čelo formálne menovanej vlády sa postavil prešovský župný archivár Viktor Dvorčák. Slovenská ľudová republika proklamovala nezávislosť od Prahy (Česko-Slovenska) a úzke spojenie s Maďarskom, čo nazvali termínom „uhroslovjactvo“.
Neuznaná Slovenská ľudová republika zanikla po obsadení územia Košíc česko-slovenskými vojskami a jeho začlenení do Česko-Slovenska.

</doc>
<doc id="230822" title="Pavol Masaryk" url="https://sk.wikipedia.org/wiki?curid=230822">
Pavol Masaryk

Pavol Masaryk (* 11. február 1980, Radimov) je slovenský futbalista, ktorý momentálne pôsobí v klube MFK Skalica. Hrá na poste útočníka.
Kariéra.
Klubová.
Koncom apríla 2008 prejavil oňho záujem škótsky klub Aberdeen FC. V nasledujúcej 2008/2009 sa stal najlepším strelcom Corgoň ligy s 15 gólmi. V novej sezóne mu 15. júla 2009 so Slovanom skončila zmluva, dokonca zápas 2. predkola Ligy majstrov proti Zrinjski Mostar (4:0) hral bez platnej zmluvy. O pár dní neskôr uzavrel zmluvu na dva roky, hoci mal oňho záujem rumunský klub Rapid Bukurešť. Od leta 2011 hral v slovenskom klube MFK Ružomberok, ktorého bol aj kapitánom. Od leta 2012 pôsobí v klube FK Senica.
Reprezentačná.
V októbri 2008 sa dostal do reprezentácie. Bol nominovaný na dvojzápas proti San Marínu a Poľsku. V žiadnom z týchto zápasov nenastúpil. 

</doc>
<doc id="230838" title="Hladomor na Ukrajine" url="https://sk.wikipedia.org/wiki?curid=230838">
Hladomor na Ukrajine

Hladomor na Ukrajine v rokoch 19321933 (po ukrajinsky "Holodomor") bol hladomor, ktorý postihol vidiek Ukrajinskej sovietskej socialistickej republiky v rámci Sovietskeho zväzu v roku 1932. Bol súčasťou hladomoru v Sovietskom zväze v rokoch 1932 – 1933, ktorý postihol viaceré poľnohospodárske oblasti krajiny (Severný Kaukaz, Povolžie, Kazachstan, južný Ural a západnú Sibír). Ukrajinský hladomor bol jedným z dôsledkov Stalinskej politiky kolektivizácie poľnohospodárstva, ktorú Stalin inicioval začiatkom 30. rokov 20. storočia s cieľom likvidácie súkromného vlastníctva poľnohospodárskej pôdy na úkor štátom kontrolovaných kolchozov v rámci prvej päťročnice a industrializácie hospodárstva.
Faktom na celej udalosti bolo to, že sa celej tragédií hladomoru dalo predísť. Stravy bolo dostatok, ale štát systematicky konfiškoval jej väčšinu pre vlastné potreby. Keď sa v roku 1932 ozvali ukrajinskí komunisti, dožadujúci sa zvýšenia výroby obilia, ktorú Stalin plnil len na 44 %, začali sa vyskytovať prvé problémy a na následky hladomoru zomierali prví ľudia.
Navyše o ľahostajnosti režimu k ľudskému utrpeniu, cenou ktorých sa uskutočňovala Stalinova politika, svedčil rad opatrení, ktoré vláda Sovietskeho zväzu v roku 1932 začala uskutočňovať. V auguste toho roku stranícki aktivisti dostali právo skonfiškovať zrno v kolchozoch a ten istý mesiac bol prijatý aj hanebný zákon, ktorý určoval trest smrti v prípade rozkrádania „socialistického majetku“. Pri zmiernení podmienok sa takéto „protištátne zločiny“ trestali 10 rokmi nútených prác v gulagoch. Aby roľníci neopúšťali svoje kolchozy a nehľadali si stravu niekde inde, keďže v novembri roku 1932 bol zavedený zákon, ktorý zakazoval roľníkom čerpať zrno, až kým nebude splnený plán štátnych zásob, bol zavedený tzv. režim vnútorných pasov.
Hladomor, ktorý sa počas roku 1932 postupne rozširoval, dosiahol svoj vrchol začiatkom roka 1933, kedy mala päťčlenná roľnícka rodina k dispozícii na konzumáciu zrna (/os.), a to do nasledujúcej úrody. V prípadoch, keď obilie nezvýšilo, roľníci jedli mačky, psov, myši, kôru, listy, ba dokonca splašky. Často sa ľudia nevyhli ani kanibalizmu. Aj napriek tomuto, stranícki aktivisti pokračovali v konfiškovaní chleba bez toho, aby brali ohľad na dôsledky hladomoru v dedinách, v ktorých obyvateľstvo postupne vymieralo.
Stalin a jeho spolupracovníci sa na všetko pozerali úplne inak:
Sovietske archívne materiály o hrozivých výsledkoch hladomoru na Ukrajine zaryto mlčia alebo sú nedostupné. Preto je zložité zistiť, koľko ľudí počas rokov 19321933 umrelo. Odhaduje sa však, na základe demografického výpočtu Ukrajincov, že to na Ukrajine mohlo byť až 36 miliónov ľudí. Boli však aj oblasti, ktoré hladomor rokov 19321933 vôbec nepostihol, najviac však utrpela Ukrajina. Jeden z faktorov prečo tomu bolo tak, pramení v prvej päťročnici, v ktorej sa píše, že "„Ukrajina bude slúžiť ako kolosálne laboratórium pokusom nových foriem sociálno-ekonomickej a výrobno-technickej prestavby vidieckej ekonomiky celého Sovietskeho zväzu.“"
Ukrajinský vidiek, tradičný a jeden z najrozvinutejších roľníckych regiónov krajiny sa kolektivizácii svojho majetku bránil. Preto práve na Ukrajine – tak ako nikde inde – komunistický režim uskutočňoval svoju politiku so všetkými jej hrôzostrašnými následkami rýchlejšie, než v ostatných republikách.
Hladomor na Ukrajine bol pre Stalina prostriedkom oslabenia ukrajinského nacionalizmu. Je pochopiteľné, že spojenie nacionalizmu s roľníctvom neostalo bez povšimnutia sovietskeho vedenia. Stalin hovorieval, že "„roľnícka otázka bola základom jadra národnej otázky... Vo svojej podstate sa národná otázka rovnala otázke roľníckej.“" Preto možno prísť k záveru, že Stalin pokladal v lepšom prípade smrť miliónov ľudí za nevyhnutnú cenu industrializácie a hladom bojoval proti všetkým nepriateľom v tejto obzvlášť neobľúbenej časti Sovietskeho zväzu akou Ukrajina vždy bola.
Informovanie o hladomore v rámci Sovietskeho zväzu bolo pokladané za podkopávanie budovania socializmu v krajine, teda kontrarevolučnú činnosť, ktorú bolo možné trestať najvyššími trestami. Niektoré zahraničné periodiká západných krajín tiež zamlčali jeho veľkolepý rozmer. Mnohí ľudia na západe totiž ťažko dokázali pochopiť, že v tom čase, keď sa v Sovietskom zväze exportovalo zrno a odmietala sa zahraničná pomoc, môže na Ukrajine dôjsť k hladomoru. Vtedajšia situácia v Sovietskom zväze tomu však nasvedčovala.

</doc>
<doc id="230848" title="Štefan Zošák" url="https://sk.wikipedia.org/wiki?curid=230848">
Štefan Zošák

Štefan Zošák (* 3. apríl 1984, Prešov) je slovenský futbalista, ktorý momentálne hráva za slovenský klub FK Poprad.
Pochádza z Hanušoviec n/Topľou, kde aj futbalovo vyrastal. Cez pôsobenie vo Vranove nad Topľou a 1. FC Košice ešte v mladom veku prestúpil do Ružomberka. V tíme MFK Ružomberok sa stal vicemajstrom staršieho dorastu a v rovnakom drese sa v sezóne 2005/06 tešil aj z titulu majstra Slovenska a víťazstva v Slovenskom pohári. Po ôsmich sezónach v ružomberskom drese prestúpil pred sezónou 2010/11 do vtedy majstrovského tímu MŠK Žilina, odkiaľ prichádza na hosťovanie do 1. FC Tatran Prešov, za ktorý odohral v jarnej časti 10 zápasov. V žilinskom drese nastúpil na 25 zápasov a strelil 3 góly.
Koncom augusta v roku 2012 zamieril na Ukrajinu. Takmer dva týždne sa pripravoval s Metalurgom Záporožie. Novú zmluvu chýbalo len spečatiť podpismi, lenže účastník najvyššej súťaže vstúpil do súťaže katastrofálne, keď z ôsmich kôl získal len jeden bod. Následne vedenie odvolalo z postu trénera Sergija Kovaleca, ktorý ešte v jari toho istého roku trénoval Tatran Prešov. Tento moment spôsobil, že Zošák zmluvu s ukrajinským mužstvom nepodpísal.
V roku 2013 bol na hosťovaní v tíme FC Nitra, za ktorý nastúpil v 10 zápasoch a strelil jeden gól. Pred začiatkom sezóny 2013/14 podpísal zmluvu opäť s MFK Ružomberok a to na 3 roky. Po vypršaní zmluvy v MFK Ružomberok posilnil kazašský klub Šachtar Karaganda, kde nosil dres s číslom 18.
Začiatkom roka 2018 sa stal hráčom slovenského druholigového klubu FK Poprad.
V minulosti tento stredopoliar reprezentoval Slovensko v mládežníckych kategóriách. Okrem iného sa v roku 2003 zúčastnil aj MS hráčov do 20 rokov. Nastúpil na jeden zápas, keď striedal Igora Žofčáka v osemfinále proti Brazílii.

</doc>
<doc id="231070" title="Športová kynológia" url="https://sk.wikipedia.org/wiki?curid=231070">
Športová kynológia

Športová kynológia je kynologická disciplína športového charakteru, ktorej účastníkom je dvojica: psovod so svojim psom. 
Športová kynológia vznikla z pracovnej (služobnej) kynológie, jej účelom však nie je výcvik psa priamo pre služobné práce, ale pre dosahovanie športových úspechov. Súťaží sa však v disciplínach vychádzajúcich zo služobnej kynológie a používa podobné výcvikové metódy. Vo všeobecnosti sú však výcvikové metódy pri športovej kynológii mäkšie.
Disciplíny.
Športová kynológia pozostáva z troch hlavných disciplín:
Pachové práce.
Stopa je hlavnou disciplínou, ktorú zaraďujeme do pachových prác. Cieľom tejto disciplíny je nájsť a sledovať ľudskú stopu a následne vyhľadať a označiť predmety, ktoré sa na stope nachádzajú. Na začiatku (u psa začiatočníka) sa vypracováva tzv. "vlastná stopa", čiže stopa psovoda. Neskôr, u psov zdatnejších, sa vypracováva tzv. "cudzia stopa", čiže stopa neznámeho človeka. S rastúcou obtiažnosťou sa stopa predlžuje, pridávajú sa lomy a zákruty, zťažuje sa terén a predlžuje sa čas medzi položením a vypracovaním stopy. Ostatné disciplíny pachových prác zahŕňajú rozlišovanie a označovanie predmetov a vyhľadávanie predmetov na voľnom priestranstve.
Poslušnosť.
Poslušnosť je základnou kynologickou disciplínou v akomkoľvek kynologickom športe alebo pracovnom obore. Okrem športovej kynológie sa cvičí napríklad aj v poľovnej kynológii - aj keď s obmenami. Základným cieľom tejto disciplíny je ovládateľnosť psa psovodom. Pes musí dokonale zvládnuť chôdzu pri nohe, privolanie, odloženie, aport, prekážky, a podobné cviky.
Obrana.
Obrana je disciplína, ktorá sa obvykle cvičí len u špecifických (služobných) plemien. Jej účelom je, aby vedel pes účinne odvrátiť útok vedený na seba alebo svojho psovoda, aby vedel účinne zadržať utekajúceho páchateľa, kontrolovať zverený priestor a vypátrať ukrytého človeka (revír), strážiť zadržaného páchateľa, doprevádzať psovoda so zadržaným páchateľom a podobne. To všetko samozrejme predpísaným spôsobom, s najmenším možným dopadom na zdravie útočníka. Útočníka (resp. ukrytého páchateľa) v športovej i služobnej kynológii simuluje figurant, ktorý je vybavený špeciálnym odevom a ochranným rukávom.
Špeciálne cviky.
Medzi špeciálne cviky je v skúšobnom poriadku zaradené stráženie predmetu psovoda. Ide o cvik, kde cieľom je, aby pes jemu zverený predmet v neprítomnosti psovoda uchránil pred odňatím cudzou osobou.
Skúšky a preteky.
Psovod so psom, ak zvládli výcvik, môžu absolvovať pracovnú skúšku. Na Slovensku sa skúša podľa národného skúšobného poriadku SVV, alebo podľa medzinárodného skúšobného poriadku IGP. Okrem skúšok je možné zúčastniť sa aj pretekov, ktoré sa usporiadúvajú taktiež buď podľa SVV alebo podľa IGP. Organizujú ich väčšinou jednotlivé kynologické kluby.
Slovenský národný skúšobný poriadok pozná skúšky:
"Skúšky OBZ, OB1, OB2 a OB3 sú obsahom samostatného skúšobného poriadku ŽSK pre obedience."
Organizácia.
Športovú kynológiu u nás zastrešuje Zväz športovej kynológie Slovenskej republiky, ktorý je členskou organizáciou Slovenskej kynologickej jednoty.

</doc>
<doc id="231071" title="Cena Gustáva Reussa" url="https://sk.wikipedia.org/wiki?curid=231071">
Cena Gustáva Reussa

Cena Gustáva Reussa je literárna súťaž o slovensky písanú pôvodnú poviedku žánru science fiction. Pôvodne ju vyhlasoval "Slovenský syndikát autorov fantastiky"; mala 12 ročníkov v rokoch 1991 až 2002. Víťazné poviedky boli uverejňované v zborníku "Krutohlav". V roku 2021 súťaž obnovilo mesto Revúca, ktorého je Gustáv Reuss rodákom.
Súťaž sa volá podľa slovenského spisovateľa Gustáva Reussa, ktorý v roku 1856 napísal román "Hviezdoveda alebo Životopis Krutohlava", kde sa v rámci príbehu o ceste na Mesiac vysvetľujú rôzne astronomické javy. Tento román sa považuje za najstaršie dielo slovenskej sci-fi.
Spolozakladateľom súťaže a predsedom poroty bol teoretik literárnej fantastiky Ondrej Herec. Na rozdiel od väčšiny sci-fi súťaží sa v porote Ceny Gustáva Reussa nachádzali aj literárni odborníci bez zamerania na fantastiku (Dušan Mitana, Kornel Földvári, Peter Jaroš, Andrej Ferko, Peter Uličný a ďalší). Do súťaže sa mohli posielať poviedky s ohraničenou dĺžkou (nanajvýš 1012 normostrán, podľa ročníka).
Viacerí finalisti tejto súťaže neskôr úspešne samostatne publikovali vlastné knihy, napríklad Jozef Girovský, Štefan Huslica, Michal Hvorecký, Miloš Janoušek, Zuzana Mojžišová, Alexandra Pavelková, Juraj Toman.

</doc>
<doc id="231096" title="Alexander Trizuljak" url="https://sk.wikipedia.org/wiki?curid=231096">
Alexander Trizuljak

Doc. Alexander Trizuljak (* 15. máj 1921, Varín – † 15. október 1990, Bratislava) bol slovenský sochár, pedagóg a organizátor výtvarného života na Slovensku.
Životopis, dielo.
Trizuljak sa narodil vo Varíne. Jeho otec bol roľník a aj keď v rodine bolo deväť detí, otec si dal veľmi záležať na kvalitnom vzdelaní svojich troch synov. Boli prví z dediny, ktorí išli študovať na stredné školy a neskôr získali i vysokoškolské vzdelanie. V rokoch 1943 – 44 študoval na výtvarnom oddelení Slovenskej vysokej škole technickej v Bratislave (u M. Schurmanna a J. Kostku) a v rokoch 1945 – 49 sochárstvo na Akadémii výtvarných umení v Prahe (u K. Pokorného).
V rokoch 1949-1972 pôsobil ako pedagóg na VŠVU v Bratislave (najprv ako asistent Jozefa Kostku). V roku 1964 získal titul docent. Počas normalizácie bol odsunutý z verejného života, vo svojej tvorbe pokračoval v ústraní od roku 1972 ako slobodný umelec.
Po začiatočných žánrových prácach s ľudským, civilným námetom lásky, materstva, šťastia a utrpenia vytvoril v 50. rokoch niekoľko rozmerných plastík (napr. Detvan, 1957), v ktorých si overil cit pre monumentálny rozvrh plastickej hmoty, čo potom uplatnil pri koncipovaní jeho najznámejšej sochy. Sedem metrová socha sovietskeho vojaka vztyčujúceho vlajku na obelisku bratislavského Slavína, ktorý je centrálnou časťou 39,5 metrov vysokého pamätníka, ktorý vytvoril v rokoch 1957 až 60. Pamätník Víťazstva nad fašizmom slávnostne odhalili na jar roku 1960. Svojím významom, ale aj rozmermi, technickou a umeleckou koncepciou v histórii slovenského sochárstva nemal a dodnes nemá konkurenciu. 
Začiatkom 60. rokov sa v jeho tvorbe ustaľuje ďalšia vývinová etapa, ktorej výraz je podmienený využívaním nových materiálov - kovov. Po kompozíciách tvarovo redukovaných, ale s dynamickou vnútornou osnovou (Kone, Milenci, Myšlienka, okolo 1960; Slncový kôň, 1963-65) vyústil Trizuljakov záujem o výtvarné využitie kovových technických prvkov do polôh dekoratívno-konštruktivistických s výraznou priestorovo-znakovou symbolikou (Raketostroj, po 1963; Kvet, hliník, 1966).
Jeho zásluhou boli založené viaceré slovenské galérie, vrátane Galérie mesta Bratislavy (GMB), galérií v Trenčíne, Nitre či v Humennom. Trizuljak podporoval kultúrny život na Slovensku, vrátane svojho členstva v organizačnom výbore medzinárodnej výstavy mladých umelcov Biennale Danubius v Bratislave a stál pri zrode slovenských stredných umeleckých škôl. Z jeho iniciatívy vznikol Slovenský fond výtvarných umení, ako aj dnes už neexistujúce dielne Umeleckých remesiel v Bratislave. Trizuljak založil tradíciu pravidelného sochárskeho podujatia Socha piešťanských parkov, ktorá sa začala jeho súbornou výstavou v Piešťanoch v roku 1961. Bol tiež zakladateľom Sympózia v kove v Košiciach a sympózií v maľbe a v dreve v priestoroch kaštieľa v Moravanoch nad Váhom.
V roku 1960 bol zvolený tiež sa poslanca krajského národného výboru v Bratislave.
Vybraná tvorba.
V roku 2015a 2021 boli odhalené jeho sochy, ktoré boli stiahnuté z verejných priestranstiev.
Rodina.
Jeho manželka Eva bola tiež umelkyňou, akademickou maliarkou a tiež nositeľkou ceny Fra Angelica. Aj viaceré z jeho detí sa vydali umeleckou cestou.
Externé odkazy.
[[Kategória:Slovenskí sochári]]
[[Kategória:Absolventi Slovenskej technickej univerzity v Bratislave]]
[[Kategória:Vyučujúci na Vysokej škole výtvarných umení v Bratislave]]
[[Kategória:Osobnosti z Varína]]

</doc>
<doc id="231132" title="Matej Tóth" url="https://sk.wikipedia.org/wiki?curid=231132">
Matej Tóth

Matej Tóth (* 10. február 1983, Nitra) je slovenský atlét, venujúci sa chôdzi na 20 km a 50 km, olympijský víťaz z Ria de Janeiro 2016. Je pretekárom klubu VŠC Dukla Banská Bystrica.
V rokoch 2006, 2013, 2014, 2015, 2016 a 2018 vyhral anketu Slovenský atlét roka. Po úspešnej olympiáde v Rio de Janeiro bol Matej Tóth druhýkrát nominovaný v ankete Atlét roka v Európe. Uviedlo to na internetovej stránke vedenie Európskej atletickej asociácie (EAA). V roku 2016 získalako prvý atlét v históriiocenenie Športovec roka na Slovensku.
V roku 2016 založil Športovú akadémiu Mateja Tótha, ktorá sa venuje všeobecnej pohybovej príprave detí. Do roku 2020 prešlo Akadémiou viac ako 5 000 detí. 
Peking 2008.
Na Letných olympijských hrách 2008 skončil na 26. mieste časom 1:23:17 hod.
Berlín 2009.
Na MS v atletike v Berlíne skončil na 20 km trati na 9. mieste, v čase 1:21:13, na 50 km trati na 10. mieste v čase 3:48:35 h.
Chihuahua 2010.
Na svetovom pohári v chôdzi v Chihuahue (Mexiko) zvíťazil na 50 km časom 3:53:30 h. V histórii je po Jozefovi Pribilincovi druhý Slovák, ktorému sa to podarilo
Daegu 2011.
Na majstrovstvách sveta v atletike v Tägu obsadil na 20 km trati 14. miesto s časom 1:22:55 h.
Londýn 2012.
Na LOH 2012 v Londýne skončil na 8. mieste časom 3:41:24 h. Následne sa posunul na 5. miesto pre dopingové nálezy 3 chodcov pred ním.
Moskva 2013.
Na Majstrovstvách sveta v atletike v Moskve 2013 na 50 km trati dosiahol 5. miesto, s časom 3:41:07 h si tak vylepšil svoje sezónne maximum.
Zürich 2014.
Na Majstrovstvách Európy v atletike v Zürichu 2014 získal striebornú medailu v novom slovenskom rekorde 3:36:21 h.
Peking 2015.
1. miesto na MS v Pekingu s časom 3:40:32 h. Tóth vybojoval pre slovenskú atletiku premiérovú zlatú medailu na majstrovstvách sveta v ére samostatnosti. V marci tohto roku taktiež vytvoril nový slovenský rekord a tretí najlepší čas histórie v chôdzi na 50 km časom 3:34:38 h v Dudinciach.
Rio de Janeiro 2016.
Na olympijských hrách 2016 v Riu de Janeiro získal zlatú medailu časom 3:40:58 h, bola to prvá olympijská medaila v atletike pre Slovensko v ére samostatnosti a zároveň prvá zlatá olympijská medaila pre Slovensko v inom športe ako vo vodnom slalome.
2017.
Matej Tóth získal v januári 2017 titul Najúspešnejší športovec rezortu Ministerstva obrany SR za rok 2016.
Berlín 2018.
Na Majstrovstvách Európy v atletike v Berlíne 2018 získal striebornú medailu s časom 3:47:27.
Dudince 2020 vstupenka na LOH Tokyo 2021.
Na Dudinskej päťdesiatke zašiel čas 3:41:15 h a limit na LOH 2021 pokoril s prehľadom.

</doc>
<doc id="231157" title="Oomph!" url="https://sk.wikipedia.org/wiki?curid=231157">
Oomph!

Oomph! (výslovnosť "umf") je nemecká hudobná skupina z mesta Wolfsburg. Bola založená v roku 1989 a tvoria ju traja členovia. Ich štýl je označovaný ako Neue Deutsche Härte.
Hudobný žáner.
OOMPH! sú najčastejšie prirovnávaní k "industrial metalu", ku "gothic rocku" alebo k "tanz metalu".
Avšak žiadny z týchto tagov nie je presný, pretože vo svojej hudbe používajú mnoho elementov z EBM (electro body music), electra, industrialu, gothicu, klasického aj alternatívneho rocku, hardrocku a metalu. 
Na prvom albume Oomph! počuť silný vplyv anglickej EBM kapely Nitzer Ebb.
Ako zhrnutie pre mix týchto štýlov sa ich konečný štýl začal označovať ako Neue Deutsche Härte, ktorý vlastne vytvorili surovým zlúčením tvrdého gitarového zvuku a elektronických samplov spoločne s kapelami Die Krupps a KMFDM. Ako ďalšie označenie sa používa "Crossover".
Členovia.
Aktuálny členovia
Živé vystúpenia
Bývalí členovia
Diskografia.
Albumy 
 Single 

</doc>
<doc id="231217" title="Brusnica čučoriedková" url="https://sk.wikipedia.org/wiki?curid=231217">
Brusnica čučoriedková

Brusnica čučoriedková alebo čučoriedka (staršie: čučoriedka obyčajná, brusnica čučoriedka obyčajná; zriedkavo: "brusnica obyčajná" , "brusnica čučoriedka" ; nárečové a historické názvy pozri nižšie; ) je poloker z čeľade vresovcovité ("Ericaceae"). Kvitne v máji až v júni, plody (čučoriedky) dozrievajú v auguste.
Použitie.
Modré plody čučoriedky sú veľké ako hrášok, môžu sa jesť samotné, používajú sa ako náplň do koláčov, ovocných pohárov a pod., môžu sa zavárať. Plody sú sladké a silne farbia na tmavo modro až fialovo – teda sú kvalitným prírodným farbivom. Sú výborným prostriedkom proti hnačkám a prostriedkom na spevnenie stolice. Po ich požití je stolica dobre tvarovaná, tvrdá a tmavá.
Obsahové látky.
100 g čučoriedok (zrelých bobúľ) obsahuje:

</doc>
<doc id="231250" title="Zelené rastliny" url="https://sk.wikipedia.org/wiki?curid=231250">
Zelené rastliny

Zelené rastliny (lat. Viridiplantae, Chloroplastida, Chlorobionta, Chlorobiota) alebo rastliny ("Plantae") sú veľký taxón, ktorý zahŕňa všetky zelené eukaryotické fotosyntetické organizmy, pričom zelené tu znamená, že obsahujú (resp. aspoň pôvodne obsahovali) chlorofyl a aj chlorofyl b. Do zelených rastlín však nepatria riasy euglény a Chlorarachniophyta (hoci spĺňajú uvedenú definíciu zelených rias, z vývojového hľadiska patria inde).
Zelené rastliny patria do taxónu Archaeplastida. Delia sa na zelené riasy v širšom zmysle a suchozemské rastliny.
Systematika.
Zaradenie v systéme.
Zelené rastliny patria do taxónu Archaeplastida, do ktorého okrem zelených rastlín patria ešte taxóny červené riasy, glaukofyty a Rhodelphidia.
Vnútorná systematika.
zelené rastliny:
Všetky zelené rastliny okrem zelených rias v užšom zmysle sa označujú aj ako (resp. tvoria taxón nazývaný) Streptophyta.
Ďalšie podrobnosti a zdroje pozri v článku rastliny.

</doc>
<doc id="231283" title="Zachary Quinto" url="https://sk.wikipedia.org/wiki?curid=231283">
Zachary Quinto

Zachary John Quinto (* 2. jún 1977, Pittsburgh, USA) je americký televízny herec, ktorý hral v seriáloch "24", "So NoTORIous" a "Hrdinovia". Jeho prvá väčšia filmová úloha bude mladý Spock v jedenástom pokračovaní série Star Trek.
Životopis.
Zachary, ktorý je polovičny Ír a polovičný Talian, sa narodil v Pittsburghu a vyrastal v neďalekom Green Tree v Pensylvánii. Ako dieťa bol členom mestskej Light Opera mini-stars v Pittsburghu. Navštevoval Aikenovu základnú školu, potom strednú školu Jay Neff v the Keystone Oaks. V roku 1995 absolvoval Central Catholic High School a v roku 1999 Carnegie Mellon University's School of Drama. V roku 2011 priznal homosexuálnu orientáciu.
Kariéra.
Quinto sa po prvýkrát objavil v televízii v krátkom seriáli "The Others", častejšie sa objavoval ako hosť v niekoľkých úspešných televíznych seriáloch, vrátane "", "Touched By An Angel", "Čarodejnice", "Six Feet Under", "Lizzie McGuire" a "L.A. Dragnet". V roku 2003 hral rolu Adama Kaufmana, počítačového experta v seriáli "24" na Foxe. Quinto sa objavil vo všetkých častiach prvej série.
V roku 2006, Quinto hral rolu Sasana, perzsko-amerického povýšeneckého nápadného gaya, najlepšieho priateľa Tori Spelling z jej "reality" VH1 sitcomu So NoTORIous. O rok neskôr, sa zúčastnil na castingu na NBC's Hrdinovia, kde hrá tichého a nenápadného sériového vraha Gabriela „Sylar“ Graya.

</doc>
<doc id="231305" title="Janne Wirman" url="https://sk.wikipedia.org/wiki?curid=231305">
Janne Wirman

Janne Viljami „Warman“ Wirman (* 26. apríl 1979, Espoo, Fínsko) je fínsky hudobník, hráč na klávesové nástroje kapiel Children of Bodom a Warmen.
Na klavír začal hrať v piatich rokoch. Jeho prvé hudobné pokusy boli zamerané na džez, neskôr sa zameral na heavy metalovú hudbu a od roku 1997 začal pôsobiť v kapele Children of Bodom. Keď v 16 rokoch odišiel z "Helsinki Pop &amp; Jazz Conservatory", navštívil ho Jaska Reetikainen, aby sa pripojil ku Children of Bodom.
Nie len pre jeho talent sa stal súčasťou Children of Bodom, ale i za svoju synchronizovanosť s hlavným gitaristom a spevákom kapely Alexim Laihom. Má za sebou aj projekt s kapelou Masterplan a vlastnú kapelu Warmen.

</doc>
<doc id="231309" title="Únava organizmu" url="https://sk.wikipedia.org/wiki?curid=231309">
Únava organizmu

Únava (), vyčerpanosť je stav organizmu na základe predošlého zaťaženia, choroby alebo potreby spánku.
Jednou z príčin únavy je aj nedostatok spánku. Pri extrémnom nedostatku spánku si telo deficit spánku vynucuje v mnohých prípadoch "mikrospánkom", ktorý sa stáva často príčinou mnohých nešťastí, predovšetkým dopravných nehôd.
Svalová únava vyplýva z hromadenia metabolitov v krvi či vo svaloch. Býva sprevádzaná subjektívne pociťovanými prejavmi zhoršeného vnímania, zníženej pozornosti, spomalenia reakcií a pod.
Únava môže mať aj psychické príčiny, napr. môže vyplývať aj z monotónnej práce.

</doc>
<doc id="231320" title="Resident Evil (film)" url="https://sk.wikipedia.org/wiki?curid=231320">
Resident Evil (film)

Resident Evil je koprodukčný sci-fi horor, ktorý v roku 2002 natočil režisér Paul W.S. Anderson v hlavnej úlohe s herečkou Millou Jovovichovou. Boli natočených päť pokračovaní: (2004), (2007), (2008), (2010), (2012) , Resident Evil: The Final Chapter (2016), Resident Evil: Biohazard (Vendeta) (2017) animovaný.
Obsadenie.
V hlavných úlohách sa predstavili Milla Jovovichová ("Alice"), Michelle Rodriguez ("Rain Ocampo"), Eric Mabius ("Matt Addison") James Purefoy ("Spence Parks") a Sienna Guiliory ("Jill Valentine") Oded Fehr ("Carlos Olivera") .
Dej.
Spoločnosť Umbrella Corporation zamestnávajúca obrovské množstvo ľudí, zaoberajúca sa výrobou rôzneho užitočného spotrebného materiálu, prevádza bez toho aby to väčšina zamestnancov tušila aj výskumy v oblasti zbraní hromadného ničenia. Konkrétne na úrovni zneužitia genetických výskumov. Vyvinula "T-vírus", s mimoriadnou schopnosťou šírenia, meniaci obyvateľstvo na krvilačné chodiace mŕtvoly. Výskum a výroba prebieha v podzemí mesta "Racoon City", v obrovských priestoroch nazývaných "Úľ". Vchod dovnútra je maskovaný vidieckym sídlom. Dochádza k nekontrolovateľnému úniku "T-vírusu" v podzemných priestoroch laboratórií a centrálny počítač - umelá inteligencia, nazývaná "Červená kráľovna", ktorá riadi celý chod tohto fungujúceho "organizmu", hermeticky uzatvára všetky priestory. V súlade so svojim naprogramovaním a najvyššou prioritou, ktorou je zamedzenie akejkoľvek možnosti úniku smrtiaceho vírusu do okolitého sveta, zabíja všetkých tu nachádzajúcich sa zamestnancov. Na miesto udalostí prichádza špeciálny vojenský tím, ktorého úlohou je vyšetriť, čo sa vlastne stalo a prečo "Červená kráľovná" vraždila. Tento tím nachádza hlavnú predstaviteľku "Alice" (Milla Jovovichová) v amnézii v spomínanom vidieckom sídle. Spolu s ňou aj "Spencera" a podozrivého "Matthewa", obidvoch taktiež s amnéziou. Títo len postupne zisťujú, čo sú vlastne zač a akú úlohu zohrávajú v tejto tragédii. Postupom deja sa odhaľuje príbeh pohľadom hlavnej hrdinky a jej skladania útržkov, vracajúcich sa spomienok posledných prežitých hodín a dní.

</doc>
<doc id="231332" title="Valeriána lekárska" url="https://sk.wikipedia.org/wiki?curid=231332">
Valeriána lekárska

Valeriána lekárska (lat. "Valeriana officinalis") je rastlina z čeľade valeriánovité ("Valerianaceae").
Opis.
Rastie v Európe a západnej Ázii. V lete dorastá do výšky 1,5 metra. Má kvety bielej alebo rúžovej farby so sladkou vôňou ktoré priťahujú veľa druhou múch, hlavne tie čelade Syrphidae, rodu Eristalis. Je potravou lariev niektorých druhou motýľov.
Extrakty z koreňa Valeriány lekárskej môžu mať sedatívne a antixyolitické účinky a sú bežne predávané v podobe doplnkov stravy, používaným proti nespavosti.
Využitie.
Koreň valeriány sa používa vo forme čaju na nespavosť, nervozitu a úzkosti.
Reakcia mačiek na valeriánu.
Valeriána svojím pachom priťahuje mačky, preto sa niekedy používa v hračkách pre mačky.

</doc>
<doc id="231340" title="Levický hrad" url="https://sk.wikipedia.org/wiki?curid=231340">
Levický hrad

Levický hrad (-normovaný názov) alebo Levice tvoria zakonzervované zrúcaniny gotického hradu nachádzajúce sa neďaleko centra okresného mesta Levice v Nitrianskom kraji.
Dejiny.
Hrad vznikol v druhej polovici 13. storočia s cieľom brániť južný prístup k stredoslovenským banským mestám. Za miesto jeho výstavby bola zvolená skalná vyvýšenina obklopená močaristým územím. Na jej najvyššom mieste postavili gotický hrad, ktorý sa stal súčasťou panstva Matúša Čáka Trenčianskeho, neskôr sa stal hradom kráľovským.
V roku 1388 sa dostal do majetku rodu Levickovcov. V roku 1434 hrad zachvátil požiar; vzápätí bol opäť postavený. V roku 1529 pripadol korune a patril tekovským županom. Po smrti župana Gabriela Levického sa hrad dostal do držby známeho lúpežného šľachtica Melchiora Balašu. Jeho výčiny mali za následok obliehanie hradu cisárskym vojskom, výsledkom ktorého bola kapitulácia hradnej posádky a poprava časti jej príslušníkov priamo pod hradnými múrmi. Po vymretí rodu Levickovcov v roku 1553 opäť hrad pripadol kráľovi, ktorý hrad začlenil do sústavy protitureckých pevností. V ďalších obdobiach sa na hrade vystriedalo viacero majiteľov - Dobóovci (František sa v roku 1574 stal tekovským županom), Koloničovci, Čákyovci a Esterháziovci.
V polovici 16. storočia hrad opravovali a v roku 1571 pristavali na dolnom nádvorí renesančný kaštieľ s nárožnými baštami. Aj v prvej polovici 17. storočia sa hradné opevnenie zdokonaľovalo (po roku 1635 vonkajšie opevnenie naviazali na mestské hradby, od ktorých hrad oddelili priekopou). Na opevňovacích prácach sa podľa snemovných uznesení podieľali aj poddaní severných stolíc (Oravy a Liptova).
Do histórie hradu zasiahli turecké vojenské akcie. Prvý raz sa Turci pod jeho hradbami objavili už v roku 1544; pri ďalšom obliehaní v roku 1663 hrad dobyli. O rok ich však z Levíc vytlačili v známej bitke pri Leviciach a znovu hrad dôkladne opevnili pod dozorom vtedajšieho slávneho vojenského veliteľa L. de Souches.
Po požiari mesta v roku 1696 ťažko poškodený hrad začali demolovať. V roku 1699 hrad opustila vojenská posádka, čím hrad prišiel o obranných charakter. Vojská Františka II. Rákociho ho však ešte v rokoch 1702 - 1709 držali, no pred odchodom dokončili jeho likvidáciu. Časť budov (bašta a kaštieľ) ostali zachované a tie po roku 1710 opravili.
Súčasný stav.
Z hradu sa zachovalo murivo horného hradu s gotickým palácom, východná bašta (využívaná ako čajovňa), juhozápadný bastión (slúži ako amfiteáter). Súčasťou areálu je Dobóovský renesančný kaštieľ zo 16. storočia a kapitánsky dom so západnou baštou, sídlom Tekovského múzea, ktoré je správcom hradu.
Zdroj.
Š. Pisoň, "Hrady, zámky a kaštiele na Slovensku", Osveta, Martin, 1973

</doc>
<doc id="231365" title="Anton Ondruš" url="https://sk.wikipedia.org/wiki?curid=231365">
Anton Ondruš

Anton Ondruš (* 27. marec 1950, Solčany, Slovensko) je bývalý úspešný slovenský futbalový obranca pochádzajúci zo Solčian. Žije vo Francúzsku.
Klubová kariéra.
V Slovana Bratislava pôsobil od roku 1970. Do základnej zostavy sa prebojoval na jeseň 1972. V roku 1974 a 1975 získal zo Slovanom titul majstra Česko-Slovenska. Niekoľko rokov bol kapitánom Slovana. Česko-slovenský pohár získal v roku 1974. V lige odohral 210 zápasov a dal 38 gólov.
Na sklonku kariéry hral v belgickom FC Bruggy, francúzskom CS Thonon a švajčiarskom FC Biel. 
Reprezentačná kariéra.
V reprezentácii Česko-Slovenska debutoval vo veku 24 rokov. Vrchol dosiahol na majstrovstvách Európy vo futbale 1976 v Juhoslávii. Bol kapitánom víťazného česko-slovenského mužstva. V semifinále proti Holandsku strelil dva góly, z toho jeden vlastný. Je aj držiteľom bronzovej medaily z majstrovstiev Európy 1980 v Taliansku. Úspešne sa zúčastnil na oboch rozstreloch zo značky pokutového kopu. V reprezentačnom drese odohral 58 zápasov, z toho v 37 stretnutiach ako kapitán, skóroval 9-krát.

</doc>
<doc id="231407" title="Čičava (hrad)" url="https://sk.wikipedia.org/wiki?curid=231407">
Čičava (hrad)

Čičava alebo Čičva je zrúcanina hradu z 13. storočia stojaca na zalesnenom výbežku Beskydského predhoria v podcelku Mernícka pahorkatina, nad obcou Sedliská – miestna časť Podčičva. Nachádza sa južným smerom od vodnej nádrže Veľká Domaša v nadmorskej výške Hrad poškodilo posledné Rákociho povstanie v roku 1711 a odvtedy je zrúcaninou. Z hradného kopca sú ďaleké výhľady.
Hrad Čičava bol v roku 1963 vyhlásený za kultúrnu pamiatku.
Od roku 2014 prebieha rekonštrukcia a záchrana hradu občianskym združením "Pro futuro hradu Čičva", ktoré je členom záujmového združenia "Zachráňme hrady". Hradný areál je voľne prístupný pre návštevníkov.
Historické názvy.
V roku 1270 sa prvýkrát spomína územie, kde dnes hrad stojí, ako "Chichywa", vrámci donácie uhorského kráľa Štefana V. šľachticovi Reynoldovi, za verné služby a zásluhy preukázané na výpravách kráľovského vojska. Neskôr v roku 1316 je už prvýkrát spomínaný aj samotný hrad ako "castrum Chychowa", "Chychua". Jedná sa o listinu, ktorou magister Peter, pravdepodobne Reynoldov vnuk, odmenil Mikuláša Peresa, kastelána na hrade Čičava, majetkom Tuzsér za úspešnú obranu hradu. Podľa všetkého išlo o odrazenie útoku Petra, syna Petra Peteňa, zemplínskeho účastníka povstania proti kráľovi, pri ktorom kastelán Mikuláš stratil ľavú ruku a jeho brat Štefan i traja ďalší členovia hradnej posádky prišli o život.
Dejiny.
Hrad bol pravdepodobne postavený v rokoch 13091316 a stal sa strážnou pevnôstkou pri priesmyku „Poľská brána“ (Porta Polonica). Bol strediskom rozsiahleho panstva, ku ktorému patrilo viac než 60 obcí.
V roku 1527 bol župným zhromaždiskom a sídlom archívu Zemplínskej stolice. V tom istom roku ho Ján Zápoľský dobyl a podpálil. Pri požiari zhorel i archív Zemplínskej stolice. Hrad však znovu opravili a zrenovovali.
V roku 1575 sa v neďalekom Vranove nad Topľou konala svadba Františka Nádašdyho s Alžbetou Bátoriovou. Súčasťou nevestinho vena bol aj hrad Čičava. V roku 1610 ho do vena dostala Alžbetina dcéra Katarína, ktorá sa vydala za Juraja Drugeta z Humenného. Týmto sa dostal hrad do rúk Drugetovcov, ktorí sa zaslúžili o jeho najväčší rozmach.
V roku 1684 ho dobyli Tököliho vojská. V roku 1704 sa ho zmocnili vojská Františka II. Rákociho. Poškodené časti opravili a hrad zabezpečili. V rukách rákociovských povstalcov bol až do roku 1711, kedy sa rákociovský veliteľ gróf František Barkóci pridal na stranu cisárskych vojsk a vydal im hrad, ktorý dal cisársky generál Laucken zbúrať.
Súčasný stav.
V súčasnosti je hrad od roku 2014 v rekonštrukcii, badateľné sú pokroky rekonštrukčných prác, ktoré robí občianske združenie "Pro futuro hradu Čičva". Okolie hradu je vyčistené od náletových drevín a stromov a sprístupnené pre návštevníkov.
Turizmus.
Na hrad je možné dostať sa pešo z mesta Vranov nad Topľou po modrej turistickej značke, ktorá začína pri železničnej a autobusovej stanici v meste a dovedie turistov k rázcestiu "Dubina", odkiaľ sa pokračuje po zelenej turistickej značke na hrad. Možný je výstup aj z obce Benkovce po zelenej turistickej značke.
Najľahší je výstup z miestnej časti Podčičva obce Sedliská po zelenej turistickej značke.

</doc>
<doc id="231445" title="Umbrella Corporation" url="https://sk.wikipedia.org/wiki?curid=231445">
Umbrella Corporation

Umbrella Corporation je fiktívna biochemická spoločnosť z filmovej série Resident Evil a hernej série Resident Evil. Vystupuje vo všetkých šiestich doteraz natočených častiach a dvadsiatich osmich doteraz vydaných hrách (vrátane remakov a ostatních dielov) 
Vo svojich obrovských podzemných laboratóriách ("Hniezdo") uskutočňovala nezákonné a veľmi nebezpečné pokusy. Bola známa ako výhradný dodávateľ liekov, zdravotnej starostlivosti a počítačových technológií. Drvivá väčšina domácností používala ich výrobky. V skutočnosti bol ich hlavný zámer skúmanie a vývoj biochemických a bioorganických zbraní a testy a pokusy na zvieratách. To však zostávalo v tajnosti. Zamestnanci Umbrelly pracujúci v "Hniezde", žili a pracovali v podzemí. Náplň ich práce bola utajená a pre spoločnosť bola prioritou číslo 1.
V prvej časti filmovej série nesúcej názov Resident Evil je korporácia Umbrella ohrozená zvnútra. Jeden zamestnanec predáva informácie von. Tieto informácie majú viesť k zničeniu spoločnosti. To však vyvolá katastrofu. Človek ktorý sa vďaka získaným prístupovým kódom dostane až k samotnému T-vírusu sa rozhodne jednu ampuliek s vírusom zničiť priamo v laboratóriách Umbrelly a to odštartuje desivý kolotoč prvého dielu a vlastne celej filmovej série.
V druhej časti nesúcej názov sa nemŕtvi dostanú z "Hniezda" a ohrozia celé Racoon City. Prioritou pre Umbrellu je teraz evakuovať z mesta pre spoločnosť dôležité osoby, predovšetkým vedcov. Izolovať mesto a nakoniec zničiť celé mesto raketovým útokom.
V tretej časti s názvom je svet jedna veľká púšť, spoločnosť Umbrella teraz sídli opäť v podzemných laboratóriách a snaží sa vyvinúť dokonalý model Alice. Jej originál, teda samotná Alice, zatiaľ križuje svet. Aj tentokrát sa všetko vymyká kontrole a vnútri laboratórií sa po veľkej dávke protilátky mení šéf celého projektu na monštrum. Začína boj medzi korporáciou Umbrella a Alicou a to všetko vo svete nikoho, vo svete nemrtvých, posledných zvyškov ľudí, vo svete, kde už nič nebude ako predtým.
Umbrella Corporation je však spomínaná aj Kerry Thornleyom vo svojom predhovore k piatemu vydaniu základného Diskordiánskeho spisu; Podstata sváru (Principia Discordia).

</doc>
<doc id="231640" title="Bartolomej I." url="https://sk.wikipedia.org/wiki?curid=231640">
Bartolomej I.

Bartolomej I. (, prepis Vartholomeos I., , vlastným menom: Dimitrios Archondonis; * 29. február 1940, Imbros, Turecko), je súčasný konštantínopolský arcibiskup a ekumenický patriarcha.
Je príslušníkom gréckej národnostnej menšiny v Turecku. V roku 1961 bol vysvätený za diakona a prijal mníšske meno Vartholomeos (Bartolomej). Za kňaza bol vysvätený v roku 1969. V roku 1973 sa stal biskupom s titulom metropolita Filadelfie. Bol blízkym spolupracovníkom ekumenického patriarchu Dimitria I. V roku 1990 sa stal metropolitom Chalkedónu. Po smrti ekumenického patriarchu Dimitria I. v roku 1991 bol zvolený za jeho nástupcu. Do úradu patriarchu bol slávnostne intronizovaný 2. novembra 1991.
Úrad patriarchu.
Postoje k ekumenizmu.
Bartolomej I., ktorý je ako ekumenický patriarcha najvyšším predstaviteľom pravoslávneho kresťanstva, udržiava (podobne ako jeho predchodcovia Athinagoras I. a Dimitrios I.) intenzívne ekumenické vzťahy s katolíckou cirkvou. Opakovane sa stretol s pápežmi Jánom Pavlom II. a Benediktom XVI. Pápež Benedikt XVI. sa počas návštevy Turecka v roku 2006 zúčastnil na slávnostnej liturgii celebrovanej pri príležitosti sviatku sv. Andreja (30. novembra) patriarchom Vartholomeom I. v katedrálnom chráme sv. Juraja v istanbulskej štvrti Fanar. Patriarcha Bartolomej I. sa zas recipročne zúčastnil na sv. omši pápeža Benedikta XVI. v Chráme sv. Petra vo Vatikáne na sviatok sv. Petra a Pavla 29. júna 2008. V roku 2013 sa ako prvý konštantínopolský patriarcha v dejinách zúčastnil na inauguračnej omši pápeža Františka.
V roku 2014 sa Bartolomej s Františkom po vzore svojich predchodcov, pápeža Pavla VI. a patriarchu Athenagorasa z roku 1964, stretli na spoločnej púti v Jeruzaleme.
V októbri 2020 patriarcha súhlasil s encyklikou pápeža Františka "Fratelli tutti".
Postoje k ochrane životného prostredia.
Patriarcha Bartolomej I. je známy svojou podporou ekologického hnutia a preto býva označovaný aj ako "zelený patriarcha". Prezývku mu dal bývalý viceprezident USA, Al Gore. V septembri 2012 vydal revolučnú encykliku, v ktorej stipuloval, že ľudia môžu byť hriešni nielen voči iným ľuďom, ale aj voči zvieratám a prírode.
Pastoračné cesty.
V dňoch 25. až 27. mája 2013 patriarcha Bartolomej pri príležitosti 1150. výročia príchodu svätých Konštantína a Metoda na územie Veľkej Moravy navštívil Slovensko. Navštívil postupne Prešov, Košice a Bratislavu a stretol sa s najvýznamnejšími predstaviteľmi cirkví a ústavnými činiteľmi. Prezident SR Ivan Gašparovič Bartolomejovi udelil Rad Bieleho dvojkríža II. triedy.

</doc>
<doc id="231755" title="Agda Bavi Pain" url="https://sk.wikipedia.org/wiki?curid=231755">
Agda Bavi Pain

Agda Bavi Pain (* 19. jún 1966, Košice, Česko-Slovensko) je slovenský spisovateľ, publicista, dramatik a scenárista tureckého pôvodu.
Pôsobí pod rôznymi umeleckými menami a značkami. Je druhýkrát rozvedený.
Dielo.
Titul "Koniec sveta" (L.C.A., 2006) s napínavými príbehmi z podsvetia bol preložený do nemčiny. V roku 2013 vyšla jeho filmová verzia pod názvom "Babie leto" (pôvodne "The Jesoskero Nilaj").
Ako autor a scenárista Agda B. Pain má za sebou niekoľko úspešných televíznych relácií, zábavných show, reklamných spotov a kampaní, videoklipov, rozhlasových a divadelných hier či hraných seriálov. Okrem toho pôsobí aj ako dramaturg, interpret, venuje sa filmovej a hudobnej kritike a tvorbe a pravidelne publikuje v tlači, rádiu a televízii doma aj v zahraničí.
V roku 2010 vydal knihu romantických básní "Rytier bez básne a Hany" a akčný román zo života slovenských celebrít "Ako som skončil so šoubiznisom".
Pain je spolu s režisérom Gejzom Dezorzom spoluatorom scenára k filmu "".
V 80-tych a 90-tych rokoch zároveň pôsobil v undergroundovej hudobnej skupine Liter Geňa, ktorej nahrávky sa šírili iba samizdatovo.

</doc>
<doc id="231760" title="Hradisko (archeológia)" url="https://sk.wikipedia.org/wiki?curid=231760">
Hradisko (archeológia)

Hradisko je terén opevnený valom alebo múrom, často aj priekopou pred valom, z praveku (v užšom zmysle až od mladej bronzovej doby), protohistorického obdobia alebo včasného stredoveku.
Najstaršie ohradené sídliská sú známe už z neolitu, ale obranná funkcia hradísk začala dominovať od eneolitu, čo pravdepodobne súviselo s vtedajším veľkým pohybom kmeňov. V ďalšom vývoji spoločnosti prebrali hradiská okrem obranných funkcií aj iné, napr. administratívne, stali sa sídlom sociálne vyčlenenej vrstvy, ktorú tvorilo knieža a jeho družina, niektoré hradiská slúžili výlučne ako útočiská a boli prechodne osídlené iba v dobe ohrozenia nepriateľom.
Podľa umiestnenia v teréne možno hovoriť o výšinných a nížinných hradiskách. Výšinné hradiská boli stavané na ťažko prístupných miestach horských masívov, nad roklinami alebo riekami. Ich veľkosť závisela od konfigurácie terénu. Nížinné hradiská využívali ako prirodzenú ochranu ramená riek, prípadne močariská či iné vodné plochy.
Hradisko bolo opevnené jednoduchým zemným valom, drevenou palisádou alebo kamenným múrom, niekedy kombináciou všetkých týchto stavebných techník; napr. hradisko z bronzovej doby v Spišskom Štvrtku kamenným múrom a zemným valom, v Nitrianskom Hrádku (dnes mestská časť Šurian) zemným valom s priekopou.
Počet hradísk na Slovensku výrazne stúpol na území nositeľov lužickej kultúry. V halštatskej dobe tvorili výšinné hradiská geograficky pevne ohraničený systém. Systematicky preskúmané hradisko Molpír pri Smoleniciach malo kamenné múry i valy spevňované drevenou komorovou konštrukciou vysypanou hlinou a kamením. Brány boli spevňované vežami. Hradiská sa vnútorne funkčne členili na priestory pre vládnucu kniežaciu vrstvu, vojenskú družinu a remeselníkov.
V laténskej dobe na sklonku 2. storočia pred Kr. vznikli na území Slovenska prvé opevnené útvary mestského typu – keltské oppidá. Za oppidum možno považovať Bratislavu, Nitriansky Hrádok, Zemplín.
Hradisko ako sídelné formy bolo typické i pre slovanské obdobie našich dejín v ranom stredoveku. Pre ich veľkú rozšírenosť sa v staršej literatúre toto obdobie nazývalo aj hradištným obdobím. Na Slovensku k doteraz preskúmaným veľkomoravským hradiskám patrí predovšetkým Nitra, Bratislava a Devín, ďalej Pobedim, Svätý Jur a ďalšie.
Na miestach viacerých hradísk začali začiatkom 13. storočia vznikať ranostredoveké hrady.

</doc>
<doc id="231761" title="Diaľnica D1 (Česko)" url="https://sk.wikipedia.org/wiki?curid=231761">
Diaľnica D1 (Česko)

Diaľnica D1 () je najstaršia a najdlhšia česká diaľnica, ktorá spája Prahu s Brnom a v budúcnosti bude pokračovať cez Ostravu na poľské hranice pri Bohumíne a Wodzislawiu. 
Je súčasťou IV. paneurópskeho koridoru Berlín/Norimberg - Praha - Bratislava - Budapešť - Konstanca/Solún/Istanbul. História diaľnice siaha až do 30. rokov 20. storočia (niektoré mosty a časti diaľničného telesa sú použité z nedostavanej protektorátnej diaľnice), v časoch normalizácie mala byť hlavnou osou vtedajšieho Česko-Slovenska, v súčasnosti je jej hlavný a najvýznamnejší úsek z Prahy do Brna najvyťaženejší v Česku.
Projektovaná dĺžka diaľnice je 376,487 km, v súčasnej dobe je v prevádzke okrem 10 km dlhého úseku v okolí Přerova.
História.
Prvé plány v medzivojnovom období.
Prvé návrhy na výstavbu diaľnice naprieč Česko-Slovenskom sa objavilo v 30. rokoch 20. storočia. Väčšina trás sa vyhýbala dôležitým sídlam, ale aj napriek tomu bol jeden z nich schválený úradmi.
Po Mníchovskej dohode a strate pohraničného územia bolo nutné plány prepracovať. Nový návrh trasy Praha – Jihlava a okruhu okolo Prahy bol Zemským úradom v Prahe pripravený v rekordnom čase dvanástich dní. 5. novembra 1938 je rozhodnuté o vypracovaní detailných projektov cestnej magistrály Praha – Jihlava – Brno – Zlín – slovenská hranica. 13. januára 1939 je projekt hotový a schválený. O týždeň neskôr začína stavba (klčovaním lesa) na úseku Zástřizly – Lužná, v máji potom na úseku Praha – Humpolec. S dostavbou celej 300-kilometrovej diaľnice sa počítalo v priebehu neuveriteľných štyroch rokov. Po okupácii Nemeckom boli plány nepatrne pozmenené, no výstavba pokračovala len do roku 1942, keď bola po postupnom obmedzovaní definitívne zastavená.
Vývoj po druhej svetovej vojne.
Po vojne bolo najskôr dekrétom prezidenta Beneša 1. októbra 1945 rozhodnuté o pokračovaní výstavby, ale po februári 1948 dochádza k znárodneniu stavbu prevádzajúcich firiem a v roku 1950 sa už s dostavbou nepočíta. Stavebné kapacity boli premiestnené na rozsiahle stavby socializmu a diaľnica ako taká stratila význam.
Výstavba D1 bola obnovená v roku 1967 a už 12. júla 1971 bol otvorený vôbec prvý diaľničný úsek medzi Prahou a Mirošovicami. Pokračovalo sa rovnako aj v smere od Brna, využité boli mnohé stavby, ktoré vznikli tesne pred, alebo za vojny. Súvislý diaľničný ťah medzi Brnom a Prahou bol dokončený 7. novembra 1980. Potom stavebné práce na D1 utíchli a začali sa stavať úseky diaľnice D5. I napriek tomu v rokoch 1988 a 1992 boli do prevádzky uvedené dva úseky od Brna až k Vyškovu. Úsek Vyškov – Vrchoslavice bol otvorený po dlhej prestávke až 24. októbra 2005. 
Všetky úseky diaľnice D1.
stav k 24. januáru 2021
Podfarbením riadku sú rozlíšené

</doc>
<doc id="231824" title="Letné olympijské hry 2020" url="https://sk.wikipedia.org/wiki?curid=231824">
Letné olympijské hry 2020

Hry XXXII. olympiády sa uskutočnia v lete roku 2021. Hosťujúcim mestom bude japonské hlavné mesto Tokio. Rozhodol o tom Medzinárodný olympijský výbor (MOV) na svojom 125. kongrese v Buenos Aires 7. septembra 2013. Tokio bude hostiteľom olympijských hier druhýkrát v histórii (prvý raz v roku 1964).
Konanie hier bolo naplánované od 24. júla do 9. augusta 2020, ale japonská ministerka pre olympijské hry Sejko Hašimoto 3. marca 2020 pripustila možnosť hry presunúť na neskorší termín v roku. Dátum je ohrozený pandémiou COVID-19.
V marci 2021 bolo oznámené, že hry sa budú konať bez divákov.
Výber hostiteľa.
Kandidatúru na organizovanie letných olympijských hier oficiálne oznámilo 5 miest: 
Týchto uchádzačov hodnotila komisia Medzinárodného olympijského výboru na základe pätnástich kritérií:
Kandidátske mestá a hlasovanie.
23. mája 2012 boli v kanadskom Quebecu vybrané 3 mestá, ktoré v hodnotení MOV dopadli najlepšie a z ktorých sa mal vybrať víťaz. Tieto tri mestá mali právo označovať sa ako tzv. kandidátske mesto:
Pravidlá hlasovania.
Hlasovanie o výbere miesta konania hier XXXII. olympiády sa uskutočnilo na 125. zasadnutí Medzinárodného olympijského výboru 7. septembra 2013. Od roku 2001 prebieha hlasovanie členov MOV elektronicky. Na víťazstvo je potrebné získať nadpolovičnú väčšinu hlasov (pričom sa neberú do úvahy neplatné hlasy, hlasy tých, ktorí sa zdržali hlasovania, alebo tých, ktorí nemohli hlasovať). Hlasovania sa nemôžu zúčastniť členovia z krajín, ktorých mestá kandidujú. Ak v prvom kole nezískal žiadny kandidát nadpolovičnú väčšinu hlasov, koná sa ďalšie kolo hlasovania, z ktorého vypadne mesto s najmenším počtom hlasov z predchádzajúceho kola. V prípade, že v hlasovaní zostanú iba dve kandidátske mestá, víťazom sa stane mesto, ktoré získa viac hlasov.
7. septembra 2013 sa hlasovania v prvom kole zúčastnilo 97 členov MOV.

</doc>
<doc id="231920" title="Martin Mojžiš" url="https://sk.wikipedia.org/wiki?curid=231920">
Martin Mojžiš

Doc. RNDr. Martin Mojžiš, PhD. (* 1960, Bratislava) je slovenský teoretický fyzik a vysokoškolský učiteľ teoretickej fyziky na Fakulte matematiky, fyziky a informatiky Univerzity Komenského v Bratislave (FMFI UK).
Od roku 1984 je vysokoškolským učiteľom na FMFI UK. Je autorom niekoľkých článkov z fyziky elementárnych častíc, metodických príručiek. V roku 1985 zakladal a potom niekoľko rokov viedol korešpondenčný seminár z fyziky pre študentov stredných škôl, ktorý funguje dodnes. Od roku 2006 bol garantom projektu Kurikulárnej transformácie pre osemročné gymnáziá. 
Od roku 2004 je zároveň redaktorom časopisu ".týždeň", kam pravidelne prispieva populárno-vedeckými článkami a politicko spoločenskými úvahami a komentármi. Známy sa stal aj vďaka vystúpeniam v reláciach "Pod lampou". 
Martin Mojžiš kandidoval vo voľbách v roku 2012 na prvom mieste kandidátky strany OBYČAJNÍ ĽUDIA a nezávislé osobnosti. Z kandidátky však neskôr pre rozpor s lídrom strany Igorom Matovičom spolu s niekoľkými ďalšími kandidátmi odstúpil.

</doc>
<doc id="231930" title="Crikvenica (mesto)" url="https://sk.wikipedia.org/wiki?curid=231930">
Crikvenica (mesto)

Crikvenica (, latinsky "Ad Turres") je mesto a turistické letovisko v Kvarnerskom zálive, v Chorvátsku. Nachádza sa juhovýchodne od Rijeky. V roku 2011 tu žilo viac ako 11 000 obyvateľov. Názov získalo podľa kláštora rádu Svätého Pavla Prvého Pustovníka postaveného v roku 1412.
Mesto tvoria 4 osady: Crikvenica, Dramalj, Jadranovo a Selce.
História.
Prvé osídlenie je datované už v období starovekého Ríma, kedy toto mesto nieslo názov Ad Turres. S príchodom Chorvátov sa názov zmenil na Kod tor (podľa vrchu Kotor v Crikvenici). V roku 1776 však toto mesto vyhorelo a znovuvybudovaná obec už niesla názov Crikvenica. Za zakladateľa sa považuje panovník Nikola Frankopan IV. V 19. storočí sa tu začal rozvíjať turistický ruch. Roku 1877 bol vybudovaný prístav, v roku 1888 pláž a 1891 prvý hotel.
Poloha.
Crikvenica je pre turistov zo strednej Európy najdostupnejším jadranským letoviskom z hľadiska vzdialenosti a aj preto patrí medzi najobľúbenejšie dovolenkové destinácie Slovákov. 
Vzdialenosť od slovensko-maďarských hraníc v Komárne je približne len 530 kilometrov a cesta sa dá zvládnuť za niečo viac ako 5 hodín (väčšina po maďarských a chorvátskych diaľniciach), respektíve z Bratislavy, konkrétne z hraničného prechodu Čunovo-Rajka, je vzdialenosť ešte menej - približne 510 kilometrov, no cesta trvá o niečo dlhšie, nakoľko táto trasa cez Maďarsko nevedie po diaľnici.

</doc>
<doc id="232004" title="Kostol svätého Štefana (Piešťany)" url="https://sk.wikipedia.org/wiki?curid=232004">
Kostol svätého Štefana (Piešťany)

Farský kostol svätého Štefana v Piešťanoch je klasicistická stavba z rokov 1828 – 1832. Má jednoduchý pozdĺžny priestor zaklenutý pruskými klenbami s oválnym uzáverom presbytéria. Exteriér je členený kanelovanými pilastrami. Zo západnej strany je do štítového priečelia vstavaná veža s ihlanovou strechou.
Kostol začal stavať zemepán gróf František Erdődy v roku 1828 a dokončený bol v roku 1831
. Konsekrovaný bol až o rok neskôr.
Hlavný oltár sv. Štefana z obdobia výstavby kostola bol zhotovený vo Viedni podľa podpisu pozlacovača. Oltárny obraz sv. Štefana-Kráľa namaľovaný od majstra Zieglera je signovaný rokom 1831. Z bočných oltárov zostali iba dve plastiky, Sedembolestnej Panny Márie a sv. Jozefa. Spovednice v historizujúcom slohu z 20. storočia od piešťanských majstrov. Vitráže boli vyrobené podľa návrhov Janka Alexyho v roku 1950
. Nástenné maľby od trojice Papp, Petrovič, Enhof z roku 1931
Po vojne dal kňaz Alexander Šindelár vyhotoviť pamätný, od roku 1916 chýbajúci zvon, ktorý posvätil (v deň svojho úmrtia) 2. novembra 1947
18. marca 2005 bol na kostole osadený 213 cm dlhý, 70 kg vážiaci kríž pozlátený 24 karátovým zlatom. 13. marca ho posvätil piešťanský dekan Jozef Bohunický. Autorom je umelecký kováč Juraj Šulek.

</doc>
<doc id="232158" title="Lipeck" url="https://sk.wikipedia.org/wiki?curid=232158">
Lipeck

Lipeck () je mesto v strednom Rusku. Nachádza sa na rieke Voronež 508 km juhovýchodne od Moskvy. Je centrom Lipeckej oblasti, má 518 000 obyvateľov.
História.
Prvé zmienky o Lipecku sú z 13. storočie. V roku 1284 bolo vyplienené a zničené Mongolmi, osídlené bolo opäť až v 15. a 16. storočí. V roku 1702 tu na príkaz Petra Veľkého vybudovali železiareň na výrobu nábojov a ďalšieho vojenského vybavenia. Ku koncu 18. storočia, v roku 1796 sa Lipeck stal jedným z hlavných miest v Tambovskej gubernii.
Významné stavby a inštitúcie.
V Lipecku sa nachádzajú veľmi známe bahenné kúpele, existujúce už od 19. storočia. Tiež sú tu vysoké školy a divadlá.

</doc>
<doc id="232185" title="Matej Jurčo" url="https://sk.wikipedia.org/wiki?curid=232185">
Matej Jurčo

Matej Jurčo (* 8. august 1984, Poprad) je slovenský profesionálny cyklista, syn Milana Jurča, tiež významného slovenského cyklistu. Matej bol prvým slovenským účastníkom cyklistických pretekov Vuelta a España v roku 2005 za taliansky tím Domina Vacanze. Neskôr sa na tomto podujatí zúčastnil ešte dvakrát za tím Milram a prispel k dvom etapovým víťazstvám Alessandra Petacchiho a jednému etapovému víťazstvu Erika Zabela v roku 2007. Je niekoľkonásobný majster Slovenska v časovke jednotlivcov a majster Slovenska v pretekoch s hromadným štartom v roku 2008.
Vrcholové podujatia.
Majstrovstvá sveta v cestnej cyklistike Varese 2008.
17. miesto v časovke jednotlivcov na 44 km so stratou 1 min. 58 sek. za víťazom Bertom Grabschom.
Vuelta a España 2008.
Jurčo obsadil v roku 2008 na cyklistických pretekoch Vuelta a España 81. miesto v celkovom hodnotení, 45. miesto v bodovacej súťaži, 13. miesto vo vrchárskej súťaži a 31. miesto v kombinovanej súťaži.
Počas 3 týždňov sa mu podarilo zažiariť najmä v 10. etape, keď predviedol samostatný 100-kilometrový únik, pričom pelotón ho dostihol 10 kilometrov pred cieľom.
Rovnakým štýlom jazdy o 5 rokov neskôr zopakoval pokus o víťazstvo nemecký cyklista Tony Martin.
Letné olympijské hry v Pekingu 2008.
29. miesto časovka jednotlivcov.
Na víťaza Fabiana Cancellaru, ktorému namerali čas 1:02:11,43 hod., stratil Jurčo 5 minút a 40 sekúnd.
V pretekoch s hromandým štartom nedokončil preteky. Odstúpil približne na 195 kilometri.
Giro d´Italia 2008.
General 129. miesto, 71. miesto bodovacia súťaž, 10. miesto Expo Milano 2015 sprint classification, 38. miesto Combativity
Vuelta a España 2007.
Celkové hodnotenie 134. miesto
Tím Milram vyhral 3 etapy zásluhou Alessandra Petacchiho a Erika Zabela.

</doc>
<doc id="232226" title="Bosniaci (Moslimovia)" url="https://sk.wikipedia.org/wiki?curid=232226">
Bosniaci (Moslimovia)

Bosniaci alebo moslimovia alebo bosnianski moslimovia (bosniansky latinkou "Bošnjaci", "Bošnjaci-muslimani", "Muslimani" alebo cyrilikou "Бошњаци", "Бошњаци-муслимани", "Муслимани") sú prevažne južní Slovania, ktorí počas nadvlády Osmanskej ríše na Balkáne konvertovali na islam. Ich etnogenéza je príčinou mnohých sporov, najmä medzi národne orientovanými historikmi.
Bosniaci svoje pomenovanie odvodzujú od Bosny a Hercegoviny, najzápadnejšej balkánskej krajiny, ktorú dobyli Turci počas Osmanskej ríše. Pre pochopenie národotvorných procesov v juhovýchodnej Európe je nutné vedieť, že nie všetci slovanskí moslimovia na Balkáne sú Bosniaci. (Ide napríklad o islamizované obyvateľstvo Srbska, Čiernej Hory, Severného Macedónska a Bulharska, ktoré neprijalo národnú identitu väčšinovej populácie a naďalej si uchováva svoje špecifické etnonáboženske vedomie.) 
Bosniaci považujú za svoju materskú zem Bosnu a Hercegovinu. Sú úzko spojené s historickými oblasťami Bosnianskej krajiny (mestá Bihać, Cazin, Velika Kladuša, Sarajevo, Zenica, Tuzla, Goražde, Zvornik, Višegrad , Mostar, Konjic, Stolac) a Sandžaku (mestá Novi Pazar, Pljevlja), hraničného územia medzi Srbskom a Čiernou Horou.
Kultúra.
Bosniacky folklór má dlhú tradíciu, ktorá siaha až do 15. storočia. Možno ju charakterizovať ako zmes slovanskej a orientálnej kultúry.

</doc>
<doc id="232302" title="Organizácia ukrajinských nacionalistov" url="https://sk.wikipedia.org/wiki?curid=232302">
Organizácia ukrajinských nacionalistov

Organizácia ukrajinských nacionalistov je spoločenstvo, ktoré vzniklo začiatkom roka 1929 v Západnej Ukrajine. Organizácia viedla politický boj ako aj teroristické operácie proti poľským a sovietskym orgánom s cieľom vytvorenia samostatného štátu Ukrajincov. Za hlavného nepriateľa organizácia považovala Sovietsky zväz.
Jej predchodcom bola Ukrajinská vojenská organizácia, ktorú pôvodne založil v roku 1920 Eugen Konovalec v Prahe vo vtedajšom Československu. V roku 1929 bol Konovalec zvolený na prvom Kongrese ukrajinských nacionalistov vo Viedni za prvého predsedu Organizácie ukrajinských nacionalistov. Cieľom Organizácie ukrajinských nacionalistov bolo vybudovanie tzv. Veľkej Ukrajiny. Po vypuknutí druhej svetovej vojny, organizácia fungovala na Nemcami okupovanom území Poľska. V Krakove sa ukrajinskí nacionalisti po vnútorných rozbrojoch rozdelili na dve frakcie. Radikálnu frakciu (OUN-B) viedol Stepan Bandera, umiernenú Andrij Melnyk (OUN-M). Ukrajinskí nacionalisti z Banderovho krídla (prápor Nachtigall) dokázali pred príchodom nemeckých síl 30. júna 1941 v Ľvove vyhlásiť Ukrajinský samostatný štát a vytvorili samostatný ukrajinský parlament, ktorý nacisti rýchlo zakázali a postupne prinútili ukrajinských nacionalistov samostatnosť odvolať. Ukrajinskí nacionalisti organizovali vojenský zväz - Ukrajinskú povstaleckú armádu, ktorá bojovala proti Červenej armáde vo Veľkej vlasteneckej vojne a podieľala sa na nacistickom vyhladzovaní Poliakov a Židov na ukrajinskom území, v domnienke, že im Hitler pomôže v boji proti Červenej armáde a pomôže im založiť nezávislú Ukrajinu. Ukrajinské oddiely operovali v rámci nemeckých ozbrojených síl, nosili nemecké uniformy s ukrajinským označením.
Nacisti spočiatku podporovali Meľnikovu frakciu. Stepan Bandera, bol v rokoch 1941 – 1944 väznený v koncentračnom tábore Sachsenhausen pri Berlíne. Meľnikova frakcia však bola postupne pohltená Bandervou frakciou a nacisti tak od roku 1944 podporovali Banderevu frakciu. Po roku 1945 časť tejto organizácie až do začiatku 50. rokov 20. storočia fungovala tajne. Ozbrojenú zložku organizácie ukrajinských nacionalistov tvorila Ukrajinská povstalecká armáda.

</doc>
<doc id="232364" title="TV LUX" url="https://sk.wikipedia.org/wiki?curid=232364">
TV LUX

TV LUX je katolícka televízia, ktorá na Slovensku začala vysielať 4. mája 2008. Televízia LUX je spoločným projektom produkčného štúdia Lux Communication, rehole Saleziánov Don Bosca na Slovensku (od roku 2012 už nie sú spoločníkmi v TV LUX, s.r.o.) a Konferencie biskupov Slovenska.
Vysielanie.
Jej vysielanie je od začiatku dostupné cez internet, satelit ASTRA 3B - 23,5° a káblovú televiziu. Licenciu pre satelitné vysielanie vlastní od začiatku marca 2008. Televízia je aj v ponuke Digi TV, Magio Sat, Plustelka a možno ju sledovať aj cez mobilné zariadenia. Je prístupná aj cez celoplošné DVB-T v 1. multiplexe (avšak najprv bolo vysielanie prístupné iba cez lokálne multiplexy). Od roku 2017 vysiela TV LUX 24 hodín denne. Program je zostavený tak aby zasahoval všetky vekové kategórie. V programovej štruktúre televízie sa nachádzajú publicistika a spravodajstvo, mládežnícke a hudobné bloky, relácie pre deti, dokumenty, vzdelávacie relácie, svedectvá, relácie o viere, prenosy z Vatikánu a iných miest.
Vznik.
Televízia Lux vznikla odštiepením Štúdia Lux od spoločného projektu česko-slovenskej televízie TV Noe/TV Lux, ktorý bol založený v Česku a pôvodne produkoval česko-slovenské vysielanie (jeho slovenskú časť produkovalo práve štúdio Lux). K rozštiepeniu a ukončeniu spolupráce viedol fakt, že TV Noe je orientováná viac ekumenicky a podľa názoru KBS produkovala a vysielala aj programy, ktoré boli v rozpore s katolíckym učením. Tiež požadovala zaplatenie odvysielaných slovenských príspevkov. Slovenská strana tvrdí, že potom prišla pred čisto vlastným projektom s návrhom, aby sa televízia formálne osamostatnila a napevno si rozdelila vysielací čas na jednom kanále, ale česká strana vraj túto možnosť odmietla. TV Lux tiež predtým spolupracovala so Slovenskou televíziou, pre ktorú produkovala napr. reláciu "Lumen 2000" a doteraz produkuje hitparádu kresťanských hudobných videoklipov "Poltón".
Projekt televízie je v súčasnosti dielom dvoch spoločníkov: produkčného štúdia "Lux Communication" a Konferencie biskupov Slovenska.
Majitelia a vedenie.
Od 30. decembra 2011 Saleziáni don Bosca prestali byť spoločníkom a tak súčasnými majiteľmi sú Konferencia biskupov Slovenska (60 %) a LUX communication (40 %).
V januári 2010 (po dvadsiatich mesiacoch od vzniku 4. mája 2008) odišiel z vedenia TV Lux Marek Poláček, ktorého nahradil šéf vydavateľstva Don Bosco Dárius Anton Hatok. Súčasným konateľom (od 9. júla 2013) je Tomáš Straka.
Sídlo.
Televízia LUX sídli v Bratislave v Starom meste.
Adresa sídla:
TV LUX
Prepoštská 5, Bratislava

</doc>
<doc id="232490" title="OpenTTD" url="https://sk.wikipedia.org/wiki?curid=232490">
OpenTTD

OpenTTD je open source klon hry Transport Tycoon Deluxe, ktorý vznikol pomocou spätného inžinierstva pôvodného kódu. Hra funguje v prostredí takmer všetkých hlavných operačných systémov, napríklad Linux, Microsoft Windows, Mac OS X a iné (medzi podporované operačné systémy však nepatrí DOS, pre ktorý bola určená pôvodná hra). To je umožnené využitím multiplatformovej knižnice SDL určenej pre multimediálne aplikácie. Hra používa vlastnú grafiku (OpenGFX), dá sa však importovať aj staršia grafika z originálnej hry. Okrem grafiky bola vytvorená aj nová hudba a zvuky (OpenSFX a OpenMSX).
OpenTTD prevzal mnohé vlastnosti originálnej hry, ale v mnohých ohľadoch ich vylepšil. Medzi nové vlastnosti patrí hlavne:
Niektoré vylepšenia boli prijaté z rozšírenia pôvodnej hry TTDPatch, ktoré je taktiež šírené pod licenciou GNU GPL. 
Vzhľadom k spôsobu vývoja (hlavne spätný preklad súborov originálnej hry) je právny stav projektu sporný. Pôvodnú hru vydalo vydavateľstvo Microprose. To niekoľkokrát zmenilo majiteľa, vlastníkom boli spoločnosti Hasbro a Infogrames (dnes premenované na Atari). Vo všeobecnosti sa má za to, že práva k hre momentálne drží práve Atari, to sa však o ich uplatňovanie v súčasnosti nijak nezajíma.

</doc>
<doc id="232606" title="Ivana Kováčová" url="https://sk.wikipedia.org/wiki?curid=232606">
Ivana Kováčová

Ivana Kováčová (* 24. február 1992, Bratislava) je slovenská gymnastka, ktorá si v na Majstrovstvách sveta v nemeckom Štuttgarte 2007 vybojovala pozíciu náhradníčky na letné olympijské hry 2008. V máji 2008 ju medzinárodná gymnastická federácia zaradila priamo do výpravy. Je členkou klubu AŠK Inter Bratislava a trénuje ju Naďa Miklošová.
Vrcholové podujatia.
Gymnastické výsledky.
Bradla: 64 KOVACOVA Ivana SVK 5.700 6.50 6.20 6.10 6.30 6.50 6.20 6.300 12.000 
Kladina: 33 KOVACOVA Ivana SVK 5.100 7.90 8.30 8.20 8.20 7.90 8.40 8.150 13.250 
Viacboj: 93 KOVACOVA Ivana SVK Nestartovala 12.500 12.350 Nestartovala 24.850
Bradla: 80 KOVACOVA Ivana SVK 5.800 6.700 12.500
Kladina: 82 KOVACOVA Ivana SVK 5.700 6.650 12.350

</doc>
<doc id="232615" title="TV Noe" url="https://sk.wikipedia.org/wiki?curid=232615">
TV Noe

TV Noe („televize dobrých zpráv“) je česká nekomerčná nezisková televízia a jediná česká televízia špecializujúca sa veľkou časťou svojho vysielania na kresťanského diváka, predkládá ale divákom aj rôzne nekonfesné vzdelávacie programy z oblasti histórie a prírodných vied (najmä astronómie a biológie) alebo rozprávky pre deti. 
Vysielanie zahájila na jar v roku 2006. Spolupracuje s podobne zameranými stanicami v Európe. Svoje vysielánie šíri cez internet, satelit a káblové rozvody spoločnosti Karneval Media. Riaditeľom televízie je jeden z jej zakladateľov, kňaz a salezián Leoš Ryška.
TV Noe má hlavné sídlo v Ostrave a vysiela denne od 8 do 13 a od 16 do 1 hodiny. V prestávkach medzi vysielaniami je zaradené počúvanie Rádia Proglas. Signál je šírený cez družicu Astra 3A (23,5° E), ďalej v experimente DVB-T v multiplexe B (Praha a okolie), cez internet ("play.cz"), pomocou televíznych káblových rozvodov v viacerých mestách v Česku aj na Slovensku. Držiteľom licencie platnej do roku 2018 je Telepace s.r.o. so spolumajiteľmi Leošom Ryškou a Martinom Holíkom. 
Zameranie.
Hlavným zameraným stanice je šírenie pozitívnych hodnôt, ako sú všeobecná znášanlivosť medzi ľuďmi a rozširovanie duchovného aj kultúrneho obzoru. Tv Noe je názorovo a nábožensky znášanlivá, apolitická, je pomocníkom a prostredníkom pre tých, ktorý potrebujú odpočinok, radu, pomoc alebo ochranu.
Noe je televíziou s etickým rozmerom, je určená pre celú rodinu. Vysielanie je postavené na tradičných kresťanských hodnotách. Ponúka divákom duchovnú hĺbku a zdravý životný štýl s cieľavedomým obmedzeným zobrazovania násilia a nemravností. Vysielanie je teda výrazne odlišné od vysielania iných staníc.
Cieľom vysielania je osloviť široké spektrum divákov všetkých generácii a všetkých sociálnych skupín od „strednej vrstvy“ cez sociálne slabých alebo handicapovaných občanov až po národnostné menšiny. Nezanedbateľný priestor dostávajú neziskové organizácie.
Noe vyrába a zároveň vysiela vlastné nahrávky aj živé vystúpenia koncertných a divadelných predstavení. Popularizuje poznatky z vedy, medicíny a daľších odvetví.
Pôvodne produkovala spoločne so slovenskou TV Lux česko-slovenské vysielanie, ale spoločný projekt začal byť postupným časom problematický pre rôzne cieľe jeho aktérov (Noe mala za ciel ekumenicky orientovanú „televíziu dobrých zpráv pre všetkých“, Lux katolícku televíziu), čo vyústilo v prerušenie spolupráce v roku 2007 a založenie samostatnej TV LUX v roku 2008.
Pripomienka stého výročia narodenia sv. Jána Pavla II..
Sté výročie narodenia pápeža sv. Jána Pavla II. si TV Noe už pripomenula priamym streamovaním rannej bohoslužby z baziliky svätého Petra v Ríme v pondelok 18. mája 2020, ktorú celebrovali pápež František na oltári (SANCTUS JOANNES PAULUS P.P. II.) nad miestom posledného odpočinku. František predstavil svätého Jána Pavla II. ako muža modlitby, blízkosti a lásky k spravodlivosti (porozumenie milosrdenstvu Božiemu). Omša bola v taliančine. Liturgické piesne boli spievané v taliančine, latinčine (Laudate Dominum, pripomínajúc jeho ustanovenia druhej Veľkonočnej nedele, ako "nedeľa Božieho milosrdenstva", keď sa tiež odchýlil od pozemského sveta), angličtine ("Jesus Christ You are my Mind", pripomínajúce tradičné "World Youth Days"-svetové dni mládeže, ktorých v 1985 John Paul II. začal a je ich patrón) a poľskej reči (záverečná pieseň po "Regina Coeli Laetare").
Tlmočníci boli pracovníkmi TV Noe a duchovné recepcie od pápeža Františka boli poskytované divákom a poslucháčom rovnako od zamestnancov TV Noe (Ludmila Němcová, Petr Smolek, Václav Stuchlý, réžia Leoš Ryška, ktorý oznámil tento televízny prenos deň predom, na popoludnej bohoslužbe z Kaplnky Telepace, na ktoré on celebroval).
Spomienka na toto dôležité výročie bola doplnená anketami s televíznými divákmi, dôležitými osobnostiami a inými programy (John Paul II a pád komunizmu, Svätý kopec plný oviec), pripomínajúc tri návštevy po 1989 a návštevu v Litoměřiciach v apríli 1974, keď hovoril na pohrebe kardinála Štěpána Trochty a otvoreniem novej série AUM (Atelier použitej modlitby, Marek Orko Vácha, otvorenie časti Václav Ventura , grécky katolícky kňaz).
Sídlo.
Televízia NOE sídli v Ostrave v miestnej časti Moravská Ostrava.
Adresa sídla:
TV NOE
Kostelní námestie 2
702 00 Ostrava
Hlavná budova TV Noe v Ostrave sa nachádza v bývalom Redemptoristskom kláštore neďaleko kostola Sv. Václava v Ostrave, ktorý televízia tiež využíva. Kláštor, v ktorom Redemptoristé tiež prevádzkovali prvé Ostravské kino v čase prvej česko-slovenskej republiky, bol štátom zabratý ako súčasť "Acie K" (likvidácia kláštorov) v roku 1950 a postupne priviedon do havarijného stavu. Po súdnom konaní bol Redemptoristom vrátený a venovaný imi TV Noe, ktorý renovoval celú budovu. TV Noe tiež používa "pražské" štúdio s kaplnkou Panny Márie Pomocnice (Hvezdy Evangelizácie) v Břvech neďaleko Prahy.

</doc>
<doc id="232762" title="Katedrála Nanebovzatia Panny Márie (Rožňava)" url="https://sk.wikipedia.org/wiki?curid=232762">
Katedrála Nanebovzatia Panny Márie (Rožňava)

Katedrála Nanebovzatia Panny Márie je rímskokatolícka katedrála v Rožňave a sídlo rožňavskej diecézy.
Gotický kostol bol dokončený v roku 1304. Pôvodne bol postavený ako farský kostol. Na prelome 15. a 16. storočia sa začala rozsiahla prestavba. V roku 1776 sa stal kostol katedrálou. Z gotickej fázy sa v interiéri zachovalo len kamenné pastofórium a západná empora. Po tom ako sa kostol stal katedrálou prešiel veľkými úpravami, a z tohoto obdobia pochádza aj väčšina mobiliáru. Neskôr bol interiér neogoticky upravený.
V roku 1836 bola južná bočná loď upravená na Kaplnku svätého Neita, ktorého relikvie sem boli prinesené z Ríma. Boli overené v roku 1819 a darované pápežom Gregorom XVI. v roku 1835.
Kostol bol pôvodne bez veže, samostatne stojaca klasicistická zvonica bola pristavaná v rokoch 1776-1779. Ide o typický príklad takzvaného gemerského klasicizmu.
Rožňavská metercia.
V interiéri kostola sa nachádza neskorogotický tabuľový obraz z roku 1513, známy ako Rožňavská metercia. Zobrazuje sv. Annu s Pannou Máriou a Ježiškom. Obraz je zaujímavý tým, že v pozadí zobrazuje proces dobývania a spracovania rúd, ktorý bol používaný v regióne.
Zvony.
V samostatne stojacej zvonici sa nachádzajú 3 zvony.

</doc>
<doc id="232765" title="Planktón" url="https://sk.wikipedia.org/wiki?curid=232765">
Planktón

Planktón je súbor mikroskopických organizmov pasívne sa vznášajúcich v prostredí. Je kľúčovou potravou pre mnohé druhy vodných živočíchov a je nepostrádateľnou súčasťou potravinového reťazca. 
Medzi planktón patria jednobunkové i mnohobunkové organizmy, ktoré často pre svoje malé rozmery nie sú viditeľné voľným okom (čo neplatí pre tzv. mezoplanktón a makroplanktón). Môžu to byť baktérie, cyanobaktérie, jednobunkové aj menšie mnohobunkové riasy, prvoky, larválne štádiá živočíchov až dospelé jedince niektorých malých živočíšnych druhov.
Opakom planktónu je nektón. 
Rozlíšenie.
Podľa miesta výskytu sa rozlišuje: 
Podľa zloženia sa rozlišuje:

</doc>
<doc id="232775" title="Zuzana Rehák-Štefečeková" url="https://sk.wikipedia.org/wiki?curid=232775">
Zuzana Rehák-Štefečeková

 
 
 
 
Zuzana Rehák Štefečeková (* 15. január 1984, Nitra) je slovenská športová strelkyňa, súťažiaca v disciplíne trap. Je držiteľkou dvoch strieborných medailí z olympijských hier Peking 2008 a Londýn 2012 a zlatej medaily z Európskych hier 2015. Trénuje ju Branislav Slamka.
Vrcholové podujatia.
Na Letných olympijských hrách 2008 získala striebornú medailu v streľbe, disciplína trap, keď po kvalifikácii ešte viedla.
V roku 2010 ako prvá Slovenka získala titul majsterky sveta v streľbe.
Na Letných olympijských hrách 2012 získala striebornú medailu v streľbe, disciplína trap, až v dodatočnom k. o. rozstrele.

</doc>
<doc id="232779" title="David Krejčí" url="https://sk.wikipedia.org/wiki?curid=232779">
David Krejčí

David Krejčí (* 28. apríl 1986, Šternberk) je český profesionálny hokejový útočník.
Klubový hokej.
S hokejom začínal v Kladne. V roku 2004 bol draftovaný klubom Boston Bruins. Po drafte pôsobil v najvyššej zámorskej juniorskej lige Quebec Major Junior Hockey League (QMJHL) v tíme Gatineau Olympiques, kde strávil dve sezóny. Sezónu 2006/07 odohral za farmársky klub Bostonu, Providence Bruins. V NHL debutoval 30. januára 2007 v zápase proti Buffalu. V nasledujúcej sezóne 2007/08 odohral 25 zápasov v AHL na farme Bostonu a následne sa prebojoval do prvého tímu, kde pôsobí do dnes. Za Boston v NHL nastúpil počas šiestich sezón na 436 zápasov, v ktorých získal 323 bodov (101+222). Nosí dres s číslom 46.
Reprezentácia.
Česko reprezentoval na MS 2008, 2010, 2012 a 2018.

</doc>
<doc id="232852" title="Klezmer" url="https://sk.wikipedia.org/wiki?curid=232852">
Klezmer

Klezmer (jidiš כּלי־זמיר, etymologicky z hebrejčiny k'li zemer כלי זמר, „hudobný nástroj“) je hudobná tradícia judaizmu. Okolo 15. storočia vyvinuli hudobníci zvaní kleyzmorim alebo kleyzmerim tradíciu svetskej (nie liturgickej) židovskej hudby. Zakladali na zbožnej tradícii vracajúcej sa až do biblických časov a ich hudobný odkaz klezmeru sa rozvíja dodnes. Repertoár tvoria predovšetkým tanečné piesne pre svadby a iné oslavy. Názvy a texty piesní sú väčšinou v jidiš.
Pôvodne znamenalo slovo klezmer hudobný nástroj, neskôr sa význam rozšíril aj na samotných hudobníkov. Pre hudobný žáner sa začalo používať až v 2. polovici 20. storočia. Nahrávky a piesne z počiatku 20. storočia sa väčšinou označovali ako „jidiš“ hudba.

</doc>
<doc id="233024" title="Klement XIV." url="https://sk.wikipedia.org/wiki?curid=233024">
Klement XIV.

Klement XIV., vlastným menom Giovanni Vincenzo Antonio Ganganelli (* 31. október 1705, Santarcangelo di Romagna, Pápežský štát – † 22. september 1774, Rím) bol 249. pápež v poradí v období od 19. mája 1769 do svojej smrti. Je známy tým, že roku 1773 rozpustil jezuitskú rehoľu.
Biografia.
Narodil sa 31. októbra 1705 v Santarcangelo di Romagna. 15. mája 1723 vstúpil do Rádu menších bratov konventuálov a o rok neskôr, 18. mája 1724 bol prijatý za úplného člena rádu. 24. septembra 1759 ho pápež Klement XIII. kreoval za kardinála s titulom kardinál-kňaz a titulárnym kostolom "San Lorenzo in Panisperna". 29. marca 1762 mu pápež zmenil titulárne sídlo na "Santi XII Apostoli". 19. mája 1769 bol v konkláve po smrti Klementa XIII. zvolený za pápeža. Keďže však v tom čase ešte nebol biskupom, 28. mája obdržal biskupskú vysviacku z rúk Federica Marcella "kardinál" Lante Montefeltro Della Rovera a spolusvätiteľov Giovanniho Francesa "kardinála" Albaniho a Henryho Benedicta Maryho Clementa "kardinála" Stuarta of York. Korunovaný bol 9. júna 1769. Pre Slovensko je tento pápež významný tým, že 19. septembra 1771 vydal bulu "Eximia Regalium", ktorou definitívne vyriešil otázku postavenia Mukačevskej eparchie (nanovo ju erigoval). Do tejto eparchie vtedy patrili aj všetci gréckokatolíci na území dnešného Slovenska. 21. júla 1773 rozpustil jezuitskú rehoľu a týmto je dodnes nepopulárne známy. Zomrel 22. septembra 1774 v Ríme.

</doc>
<doc id="233266" title="Typový materiál" url="https://sk.wikipedia.org/wiki?curid=233266">
Typový materiál

Typový materiál v biológii je pojem na označenie súboru rastlinných, alebo živočíšnych jedincov (etalónu jedincov), ktorí slúžia ako štandardný vzorkový materiál pre opis niektorého biologického druhu. Zaraďujú sa tu všetky jedince slúžiace autorovi opisu ako štandard charakterizujúci daný druh. V minulosti sa pre označenie často používal aj pojem "typický materiál". 
Príkladom pri hmyze je zbierka všetkých jedincov, ktoré mal autor opisu k dispozícii pre opis uvedeného druhu hmyzu. Tu potom hovoríme o tzv. "zbierke typového materiálu".
Typový materiál sa zvyčajne časom rozdelí do múzeí, zbierok iných autorov a pod. (napr. tomu, kto uvedených jedincov nazbieral, lebo zvyčajne nie vždy opisuje druh ten, kto ho zozbieral). Typový materiál sa v zbierkach zvykne označovať červeným lokalitným štítkom. Takéto exempláre vyžadujú zvláštnu pozornosť a ochranu, pretože sú potrebné pre ďalšie generácie zberateľov a entomológov ako zbierkový a určovací (determinačný) etalón. Ideálne je uchovanie v špecalizovaných múzeách, kde je aj do budúcnosti zaručené riadne ošetrovanie a zachovanie pre ďalšie štúdium a porovnanie.
Séria všetkých jedincov (exemplárov), podľa ktorej autor stanovil nominálny taxón zo skupiny druhu sa označuje ako typová séria (v minulosti označovaná ako "typická séria"). Sú to v podstate všetci jedinci, podľa ktorých bol daný druh niektorým autorom opísaný. 
Jeden typický jedinec z tejto série (exemplár), ktorý je typom druhu, alebo poddruhu sa označuje, ako typový jedinec (v minulosti "typický jedinec"). Ide o holotyp, 
lektotyp, alebo neotyp. 
Klasifikácia typov.
"Klasifikácia typov podľa Medzinárodných pravidiel zoologickej nomenklatúry"&lt;br&gt; 
Iné označenia.
"Tieto pojmy sa podľa nových Medzinárodných pravidiel zoologickej nomenklatúry už nepoužívajú"&lt;br&gt;

</doc>
<doc id="233340" title="Compton GRO" url="https://sk.wikipedia.org/wiki?curid=233340">
Compton GRO

Compton GRO (Compton Gama Ray Observatory) niekedy nazývané aj CGRO alebo GRO bolo družicové observatórium patriace medzi "Veľké kozmické observatóriá". S hmotnosťou 16 ton bolo najťažším kozmickým observatóriom, aké bolo na obežnú dráhu vypustené.
GRO sa sústredilo na pozorovanie tých najenergetickejších procesov prebiehajúcich vo vesmíre, akými sú slnečné erupcie, vzplanutia gama žiarenia, pulzary, výbuchy nov a supernov, čierne diery a iné. Jeho prístroje boli desaťkrát citlivejšie ako zariadenia umiestnené na predchádzajúcich astronomických družiciach, pretože energetické fotóny sú pomerne vzácne. Gama detetor ERGET bol schopný určiť polohu bodového zdroja gama žiarenia s presnosťou na zlomky stupňa. 
Prevádzkovateľom bolo NASA Office of Space Science, Washington (D.C.) (USA). Observatórium je pomenované podľa Arthura Comptona, ktorý je nositeľom Nobelovej ceny za fyziku za práce o rozptyle vysokoenergetických fotónov na elektrónoch. Tento proces sa nazýva "Comptonov jav" a uplatnil sa vo všetkých štyroch hlavných prístrojoch družice.
Compton GRO do vesmíru vyniesol raketoplán Atlantis počas misie STS-37 v roku 1991. Obiehalo Zem vo výške zhruba 450 km. V spektre gama žiarenia observatórium pozorovalo do roku 2000. Potom NASA rozhodla o jeho riadenom zániku v zemskej atmosfére.
Vedecké vybavenie.
Observatórium malo maximálnu dĺžku 7,72 metra, pričom nieslo ešte pár solárnych panelov s rozpätím 21,52 metra. Jeho vedeckú výbavu tvorili štyri prístroje, ktoré pracovali nezávisle:
Prínos pre astronómiu.
Gama astronómia je odbor astronómie, ktorý sleduje najenergetickejšie procesy odohrávajúce sa vo vesmíre. Gama žiarenie sa generuje napríklad pri jadrových procesoch (napr. zachytení neutrónu protónom), anihilácii hmoty a antihmoty, pri pohybe elektrónov v silnom magnetickom poli a iných. Tieto a ďalšie procesy sa odohrávajú napríklad pri slnečných erupciách, explóziách nov a supernov, v okolí zdegenerovaných hviezd, v jadrách aktívnych galaxií, kvazaroch a v hustých medzihviezdnych mračnách. Zemská atmosféra žiarenie gama neprepúšťa, preto muselo byť observatórium vynesené na obežnú dráhu Zeme. 
Vďaka pozorovaniam observatória astronómovia načrtli modely fungovania röntgenových nov a aktívnych jadier galaxií. GRO malo okrem iného za úlohu aj overiť platnosť dovtedy teoretických modelov v okne gama žiarenia. Analyzátorom GRO sa napríklad podarilo nájsť kľúč k rozmiestneniu gama zábleskov na oblohe. Po vytvorení najnovšej mapy gama žiarneia oblohy sa ukázalo ich zhlukovanie do akýchsi strapcov, ale inak je ich poloha úplne chaotická. Tým sa nepotvrdila platnosť teórie, že ich generujú neutrónové hviezdy, nakoľko tie by mali byť rovnako ako väčšina hviezd koncentrované v rovine galaktického disku. Pozorovania observatória zároveň posilnili teórie, že záblesky majú pôvod za hranicami našej Galaxie. 
Compton GRO detegovalo v gama žiarení tiež niekoľko pulzarov, medzi inými aj známe pulzary ako sú Krabí pulzar alebo Geminga. Objavilo tiež desiatky ďalších extragalaktických zdrojov gama žiarenia; do jeho vypustenia bol známy len jeden jediný, a to kvazar 3C 207.
Stiahnutie z orbity.
Po zlyhaní jedného z palubných gyroskopov muselo byť observatórium zámerne stiahnuté z orbity. V tom času bol GRO síce funkčný, ale v prípade zlyhania ďalšieho gyroskopu by bolo stiahnutie z orbity oveľa náročnejšie. NASA teda rozhodla, že zámerné stiahnutie je v zájme bezpečnosti a rozhodla, aby observatórium postupne zostúpilo do atmosféry. Stalo sa to 4. júna 2000 a jej zvyšky spadli do Tichého oceánu.

</doc>
<doc id="233498" title="Veterník (prírodná rezervácia)" url="https://sk.wikipedia.org/wiki?curid=233498">
Veterník (prírodná rezervácia)

Veterník je prírodná rezervácia v správe štátnej ochrany prírody Záhorie.
Nachádza sa v katastrálnom území mesta Skalica v okrese Skalica v Trnavskom kraji. Územie bolo v roku 1983 na rozlohe 18,4586 ha. Ochranné pásmo nebolo určené. Rezervácia leží v blízkosti obce Mokrý Háj.
Predmetom ochrany je: "Ochrana posledných zvyškov typickej vegetácie skalnej stepi v západnej časti Myjavskej pahorkatiny s početným výskytom ojedinelých a chránených druhov rastlín na vedeckovýskumné, náučné a kultúrno-výchovné ciele."

</doc>
<doc id="233499" title="Šang-chaj chuan-čchiou ťin-žung čung-sin" url="https://sk.wikipedia.org/wiki?curid=233499">
Šang-chaj chuan-čchiou ťin-žung čung-sin

Šang-chaj chuan-čchiou ťin-žung čung-sin (, , angl. "Shanghai World Financial Center") je mrakodrap v Šanghaji v Číne.
Tento obrovský mrakodrap predpovedá vzhľad čínskej megalopoly, zahŕňa nielen kancelárie, ale i hotel, nákupné strediská, reštaurácie, konferenčné siene a súkromný klub. Kapacita mrakodrapu predpokladá 12 000 ľudí. Posledné podlažie umiestnené v kruhovom otvore na samom vrchole stavby, ktorý pripomína ucho ihly (z dôvodu zmiernenia tlaku vetra), slúži ako turistická rozhľadňa.
14. septembra 2007 bol dosiahnutý najvyšší bod stavby 492 metrov. a tým sa budova stala treťou najvyššou budovou na svete po Taipei 101 a najvyššou dokončenou stavbou v Číne, vrátane Hongkongu. Budova bola dokončená v roku 2008.
14. augusta 2007 vypukol na 40. poschodí požiar, škody boli malé a nikto nebol zranený. 
28. augusta 2008, bola budova SWFC oficiálne otvorená. Najvyššie položená vyhliadkové plošina (z celkových 3) je vo výške 474 m a je najvyššou rozhľadňou na svete.

</doc>
<doc id="233535" title=".223 Remington" url="https://sk.wikipedia.org/wiki?curid=233535">
.223 Remington

.223 Remington je lovecký náboj s rovnakými vonkajšími rozmermi ako má náboj 5,56x45 NATO. Hlavným rozdielom oproti kalibru 5,56 × 45 mm NATO je, že 5,56 × 45 mm NATO je laborovaný na vyšší výstrelovy tlak a vyššiu úsťovú rýchlosť v porovnaní s .223 Remington. S nábojom .223 Remington sa môže strieľať zo zbrane komorovanej na 5,56 × 45 mm NATO, ale opačné použitie by mohlo byť nebezpečné.
Dejiny.
Tento náboj bol vyvinutý z náboja .222 Remington (ten sa obzvlášť v 50. rokoch 20. storočia používal na škodnú) zväčšením veľkosti a zvýšením úsťovej rýchlosti. Stalo sa tak v USA v roku 1964 firmou Remington Arms. Bol vyvinutý konkrétne pre zbraň Armalite AR-15, ktorej neskoršou verziou je známa vojenská puška americkej armády M16.
Použitie.
.223 Remington je jedným z najpoužívanejších puškových nábojov v spojených štátoch. Používa sa hlavne v dvoch typoch pušiek:
Parametre.
Priemerná hmotnosť strely: 40 – 90 grainov
Priemerná úsťová rýchlosť: 840 – /s
Priemerná úsťová energia: 1 800 J
Priemer strely:.224 in ()
Celková dĺžka náboja: 2.26 in ()
Typ zápalky: malá pušková

</doc>
<doc id="233608" title="Dukát" url="https://sk.wikipedia.org/wiki?curid=233608">
Dukát

Dukát je zlatá obchodná minca pôvodne pochádzajúca z Benátok. Názov "dukát" vznikol zo skrátenia latinského slova razeného na starších zlatých minciach "ducat(us)", znamenajúceho "vojvodstvo". Rozšíril sa po celej Európe ako najtypickejšia zlatá minca s váhou 3,49 gramu rýdzosti 0,986.
Prvé dukáty boli vyrazené za vlády kráľa Rogera II. Sicílskeho v roku 1140 a zobrazovali postavu Krista.
Kremnické dukáty.
Mincovňu Kremnica 17. novembra 1328 založil kráľ Karol I. V období jeho vlády a ďalších Anjouovcov sa razili mince zo zlata rýdzosti 23 karátov a 9 grénov (rýdzosť 0,990). Boli presnými kópiami zlatých mincí mesta Florencie pod názvom florény. Za Ľudovíta I. florentskú symboliku vystriedala symbolika domáca s uhorským svätým Ladislavom na reverze a postavou uhorského kráľa na averze. Všetky kremnické dukáty sa vyznačovali vysokou a stálou rýdzosťou zlata vyššou o jeden grén (0,003) oproti všetkým ostatným minciam tohto druhu v súvekej Európe (0,986), vďaka čomu sa v stredoveku považovali za najtvrdšiu menu Európy. Existujúce záznamy hovoria, že v Kremnici bolo vyrazených až 21,5 milióna kusov dukátov.
Česko-slovenské dukáty.
Česko-slovenské zlaté dukáty, známe aj pod názvom dukáty Svätej Kataríny, sú raritné zlaté mince s vrúbkovanou hranou. Celá produkcia dukátov Svätá Katarína bola pri príležitosti znovuzahájenia ťažby v kremnických baniach zrealizovaná v Mincovni Kremnica v roku 1934 v celkovom náklade 585 kusov. Autorom je Anton Hám. Vyrazené boli tieto druhy mincí:
V rámci tejto razby bola vydaná aj špeciálna sada známa pod názvom Presidential Gold Set. Je to unikátna sada štyroch zlatých dukátov v nominálnych hodnotách 1, 2, 5 a 10. Sada je darom Tomáša Garrigue Masaryka, prvého prezidenta Česko-slovenskej republiky. Razba štyroch mincí špeciálnej sady bola technologicky prevedená tzv. vzorkovou razbou, razbou aplikovanou dvakrát, oproti bežnej kvalite dvojnásobnou silou, na leštené pliešky (tzv. proof quality).
Okrem vyššie uvedených zlatých dukátov boli vyrazené aj strieborné mince s hladkou hranou s priemermi 30 a 40 mm a hmotnosťami 10 a 21 g.
V rokoch 1971 a 1973 bola vykonaná dorazba zlatých medailí s váhami 1, 2, 5 a 10 s označeniami 71R a 73R Au 900/1000.
Konkrétne vyrazené mince sú súčasťou rôznych verejných či súkromných zbierok a expozícií.

</doc>
<doc id="233613" title="Fillér" url="https://sk.wikipedia.org/wiki?curid=233613">
Fillér

Fillér (etymologicky z nem. "Vierer" - „štvorka“) je maďarský ekvivalent nemeckých slov Heller (halier) a Pfennig (fenig). 
Pôvodne sa v maďarčine ako fillér označoval fenig (1/240 zlatého, čiže 1/4 grajciara). Od roku 1892 bol fillér maďarský názov čiastkovej menovej jednotky (1/100) koruny, po slovensky túto jednotku pre toto obdobie voláme halier. V rokoch 19261946 bol fillér čiastková menová jednotka (1/100) meny pengő, od roku 1946 je to čiastková menová jednotka meny maďarský forint. Aj česko-slovenský/český/slovenský výraz halier sa do maďarčiny prekladá/prekladal ako fillér. 
Vzhľadom na tradične vysokú infláciu v Maďarsku sa od roku 1999 filléry ako mince už nerazia, lebo majú zanedbateľnú hodnotu, ale ako formálna čiastková menová jednotka naďalej existujú.

</doc>
<doc id="233638" title="Koruna (mena)" url="https://sk.wikipedia.org/wiki?curid=233638">
Koruna (mena)

Koruna je mena viacerých európskych štátov pomenovaná pôvodne podľa vyrazeného obrazu kráľovskej či cisárskej koruny ako znaku panovníckej moci (prototypom boli francúzske „zlaté koruny“). Je to spravidla (avšak nielen) mena monarchií, označujúca mince s vyobrazením panovníckej kráľovskej koruny.
Na území Slovenska bola korunová mena zavedená v roku 1892, keď bolo Slovensko súčasťou Rakúska-Uhorska. Korunovú menu prevzalo aj nástupnícke Česko-Slovensko v rokoch 1918-1939 a 1945-1993. Koruna bola používaná aj počas prvej Slovenskej republiky v rokoch 1939-1945 a počas existencie súčasnej Slovenskej republiky v rokoch 1993-2008.
Historická mena.
Koruna (nominálna hodnota) 

</doc>
<doc id="233655" title="Subtatranské príkrovy" url="https://sk.wikipedia.org/wiki?curid=233655">
Subtatranské príkrovy

Subtatranské príkrovy sú príkrovové jednotky Západných Karpát, ktoré ležia v pásme jadrových pohorí nad tatrikom. Tvoria ich dva príkrovy: 
Oba príkrovy sú tenkokôrové (superficiálne) príkrovy, ktoré obsahujú najmä druhohorné sedimenty, prevažne veľké hrúbky vápencov a dolomitov. Svojou stavbou sa však od seba líšia. Hronikum stratilo spojenie so svojou pôvodnou domovskou oblasťou (je bezkoreňovým príkrovovm), zatiaľčo fatrikum leží severnou, najväčšou časťou na cudzom ale menšou južnou časťou aj na vlastnom podklade. Na viacerých miestach sa tieto príkrovy delia na čiastkové telesá, napríklad v Belianskych Tatrách sa fatrikum člení na čiastkové príkrovy - jednotka Havrana a jednotka Bujačieho vrchu. Dosiaľ neboli nájdené kontakty, kde by ležalo hronikum (vyšší príkrov) priamo na tatriku, aj keď lokálne môže k takému javu dochádzať. Bolo však zaznamené, že v dôsledku tektonických komplikácií, môže lokálne hronikum ležať pod fatrikom (v dôsledku spätných prešmykov, napr. v oblasti Strážovských vrchov).
V minulosti bolo vyčlenených viacero vyšších príkrovov ležiacich na hroniku. Patril medzi ne hlavne strážovský príkrov, ktorý je dnes chápaný ako najvyššia čiastková štruktúra hronika, duplexového charakteru oddelená z mojtínsko-harmaneckej karbonátovej plošiny. Vyčleňovaný bol najmä pre svoj osobitý vývoj s prevahou masívnych rífových vápencov (tzv. wettersteinská fácia), pre čo bol niekedy spájaný so silicikom. Takto boli vyčleňované aj havranický, jablonický, nedzovský a tematínsky príkrov. Tieto telesá sú dnes vlastne príkrovovými troskami jedno mohutného telesa, označovaného ako považský príkrov, ktorý bol z veľkej časti zničený eróziou.
Termín "subtatranský" bol dávnejšie odovodený od názvu subtatranskej série (ktorú ako prvý vyčlenil V. Uhlig) v oblasti Poľských Tatier. Čo malo pôvodne vyjadrovať geomorfologické postavenie, nie tektonické postavenie pod tatrikom. Termín sa udržal dodnes, vzhľadom na to, že súborne pomenúva príkrovy jadrových pohorí. Bežne je však nahrádzaný pomenovaniami pre jednotlivé príkrovové jednotky (hronikum a fatrikum).
Vznik a vývoj.
Vrstevný sled subtatranských príkrovov sa väčšinou začína na báze strednotriasových karbonátov a končí v strednej kriede. Staršie horniny obvykle nie sú zachované, pretože k odtrhnutiu príkrovov došlo na súvrstviach spodnotriasových verfénskych bridlíc a karpatského keupra. Podložné kryštalinikum sa zachovalo iba výnimočne, vo fatriku ho možno sledovať v tektonických oknách v Rázdielskej jednotke a v oblasti Starých Hôr. V hroniku sa zachovala časť preddruhohorného podložia vo forme hrubých súvrství bazaltových vulkanoklastík mladopaleozoického (karbónskeho a permského) veku, označované ako ipoltická skupina.
Presun subtatranských príkrovov nastal vo vrchnej kriede (cenoman až stredný turón), pričom ako prvé bolo presunuté fatrikum a naň sa nasunulo hronikum. Smer presunu bol generálne z juhu na sever.

</doc>
<doc id="233747" title="Šomoška (hrad)" url="https://sk.wikipedia.org/wiki?curid=233747">
Šomoška (hrad)

Šomoška (-normovaný názov), Šomošský hrad (), hrad Drienov je zrúcanina hradu v chotári obce Šiatorská Bukovinka v okrese Lučenec, v bezprostrednej blízkosti slovensko-maďarskej štátnej hranice nad maďarskou obcou Somoskő (Šomoška). Hradný kopec tvorí národná prírodná rezervácia Šomoška.
Názov.
Hrad Šomoška mal v priebehu histórie viacero názvov. V roku 1323 "castrum Somoskw", Somoskew znamenalo Drieňový Kameň, bol známy tiež ako Drienov.
Dejiny.
Hrad založili koncom 13. alebo začiatkom 14. storočia Kačičovci. Bol stavaný z čadičových kvádrov, ktoré boli ťažené priamo v hradnom kopci. Pri stavbe bol odkrytý i známy „kamenný vodopád“. V roku 1310 sa stal majetkom Matúša Čáka. Po rozpade jeho dŕžav daroval Karol Róbert Šomošku Tomášovi Sečénimu. V roku 1461 ho kráľ daroval Orságovcom a Lošonciovcom. Od roku 1554 po strate Fiľakova patril k prvej línii protitureckých hradov. V roku 1573 hrad obsadili osmanské vojská pod vedením fiľakovského bega Aliho. Turci hrad držali až do roku 1596, kedy pred jednotkami Valentína Prepoštváryho ustúpili. Po smrti majiteľky hradu Anny Lošonciovej sa stal majetkom Žigmunda Forgáča. V roku 1618 bol na príkaz krajinského snemu hrad opevnený, renovácia prebehla v rokoch 15471655. Po porážke povstania Františka II. Rákociho, ktorého vojská hrad v roku 1703 dobyli, bol cisárskym vojskom zbúraný. Odvtedy sa nachádzal v ruinách.
Podoba hradu.
Podoba pôvodného hradu nie je zrejmá. Podľa predpokladov ho pôvodne tvorila malá bezvežová dispozícia, približne trojuholníkového pôdorysu. Neskôr v stredoveku sa rozrástol o gotický palác na východe a tiež o vstupnú vežu. Zásadná prestavba prebehla v 16. storočí, keď bol rozšírený o dve delové bašty, barbakan a dve budovy na severnej a južnej strane. Interiéry boli vybavené tesanými tvarovanými článkami. Najmladším doplnkom bol zrejme vysunutý polygonálny bastión.

</doc>
<doc id="233833" title="Azet.sk" url="https://sk.wikipedia.org/wiki?curid=233833">
Azet.sk

Azet.sk je slovenský internetový portál. Do 31.5.2016 bol prevádzkovaný spoločnosťou Azet.sk a. s. so sídlom v Žiline, ktorá zanikla zlúčením so spoločnosťou Ringier Axel Springer Slovakia, a.s. V správe portálu Azet.sk je 23 internetových služieb. 
Dejiny portálu.
Stručný prehľad histórie portálu spoločnosti Azet.sk, a.s.:
Podľa "AIM Monitoru" použije služby prevádzkované spoločnostou Azet.sk v pracovných dňoch v priemere viac ako 1.100.000 reálnych používateľov a mesačne viac ako 3 400 000 používateľov (údaj z februára 2017).
Spoločnosť dosiahla v roku 2015 obrat 14 mil. eur.

</doc>
<doc id="233853" title="Renault Mégane" url="https://sk.wikipedia.org/wiki?curid=233853">
Renault Mégane

Renault Mégane je osobný automobil vyrábaný automobilkou Renault. Auto sa stalo nástupcom dovtedajšieho modelu Renault 19. Vyrábať sa začal na konci roku 1995. Megane bol príjemne zaoblený pripomínajúci nejaké vajíčko. Tento model sa stal veľmi obľúbený a preto sa vyrábal v rôznych karosárskych verziách: hatchback, coupé, kabriolet, sedan a Scénic. Scénic založil dokonca novú triedu áut takzvané MPV. V roku 1999 prišiel facelift pri ktorom sa upravil predok auta a mierne zadná časť auta. Celkové línie však ostali pôvodne. Pribudla ďalšia karosárska verzia a to combi. V roku 2002 prišla veľká zmena, prišiel nový model Megane II, ktorý zachoval všetky predchádzajúce karosárske verzie a tiež sa teší veľkej obľube.
Prvá generácia.
Päťdverový hatchback Renault Mégane prišiel na trh v roku 1995, súčasne s ním firma vyrábala aj prevedenie kupé. Nasledujúci rok sa objavilo MPV Renault Scénic 2007 prevedenie classic - označenie pre štvordverový sedan. Zároveň začala automobilka ponúkať kabriolet odvodený od kupé. Faceliftom prešla modelová rada v roku 1999, ponuka karosárskych verzií sa rozrástla o kombi označené Grandtour. 
Druhá generácia.
Druhá generácia sa vyrábala v rokoch 2002-2008 v karosárskych variantoch 3 a 5- dverový hatchback, 4dverový sedan, 5dverové kombi Grandtour a miesto klasického kabrioletu zaujala modernejšie variant kupé-kabrioletu s kovovou panoramatickou skladacou strechou pod názvom Mégane CC. S predchádzajúcou generáciou mala spoločné len meno, dizajn vychádzal z avantgardných, až extravagantných modelov Avantime alebo Vel Satis. Predajným číslam vládli všetky verzie okrem 3 a 5-dverového hatchbacku, verejnosť neprijala hlavne tvar zadku inšpirovaný už spomínanými modelmi.
Tretia generácia.
Už tretia generácia vozidla Renault Mégane sa začala predávať v 2. štvrťroku roku 2009.
Štvrtá generácia.
Štvrtá generácia sa predstavila vo Frankfurte na jar 2015 a k zákazníkom sa dostala až rok potom, teda na jar 2016. Štvrtá generácia znamenala revolúciu v kvalite spracovania a výbave na palube. Prvýkrát je u tohto vozidla vidieť náznak evolúcie a spojitosť s minulou generáciou (v predchádzajúcich generáciách vždy išlo o dizajnový prevrat). Táto generácia, rovnako ako model Talisman, vsádza na výrazný dizajn s veľkým logom na maske, v ktorej sa skrýva radar so svetelným podpisom v tvare C. Veľmi výrazný je aj zadok, na ktorom sú najväčšou dominantou podlhovasté, vodorovne zasadené svetla, ktoré delí logo . Prvýkrát je automobil možné vybaviť systémom 4Control, teda natáčaním všetkých štyroch kolies, slúžiacim k ľahšiemu manévrovaniu v meste i mimo neho. V malých rýchlostiach sa zadné kolesá natáčajú na opačnú stranu ako predné a vo vyšších rýchlostiach sa potom zadné kolesá natáčajú v rovnakom smere. Vo vozidle nechýba adaptívny tempomat, stráženie chodcov, automatické brzdenie, systém opúšťanie jazdného pruhu, alebo už od druhej generácie neodmysliteľné bezkľúčové ovládanie s tlačidlom štart a automatické zamykanie sa sklopením zrkadiel pri vzdialení od vozidla.
Už tradične sa nová generácia pýši 5 hviezdičkami v nárazových testoch EuroNCAP.
Interiér.
Interiéru dominujú obrie 8,7 ", zvisle usadený, tablet, ktorý slúži na obsluhu vozidla. V tablete je ukrytý multimediálny systém R-LINK 2, na ktorom sa dá nastaviť naozaj všetko, od farieb ambientného osvetlenie interiéru, k zmene farby a štýlu prístrojového štítu, cez nastavenie jazdných režimov, až na nastavenie zvukov a hudby v kabíne. Novinkou sú aj odvetrávané sedadlá s masážnou funkciou. V nižších výbavách je k dispozícii menší, horizontálne inštalovaný, displej.
V športe.
Vozidlá Renault Mégane boli upravené pre okruhové preteky, aj pre rally. Jeden špeciál sa účastnil aj Rallye Dakar 2007.
Renault Mégane Maxi.
Renault Mégane Maxi bol špeciál postavený pre rally v triede Kit Car. Poháňal ho motor s objemom 1995 cm3, ktorý dosahoval výkon 280 koní a krútiaceho momentu 258 Nm. Celý automobil vážil 1000 kg. Technicky vychádzal z vozidla Renault Clio Maxi, ale mal lepšiu kvalitu podvozku. Jednalo sa o prvý automobil v kategórii, ktorý používal systém kontroly trakcie. Bola tiež testovaná viskózna spojka.Mégane Maxi vyhralo Európskej majstrovstiev. Okrem toho vyhral aj národné šampionáty v Belgicku a dvakrát vo Veľkej Británii. Nezískal ale titul vo Francúzsku aj cez to, že Philippe Bugalski vyhral rally Korzike. Prvý štart prebehol na Vauxhall rally Wales.
Mégane Trophy.
Mégane Trophy je pretekársky špeciál vyvinutý spoločnosťou Renault Sport Technologies. Vozidlo je postavené na trubkovom podvozku. Poháňa ho motor V6 24V o objeme 3.5 litrov a výkone 320 koní. Ten je prevzatý z modelov Vel Satis a Espace. Bol pripravený pre európske súťaže v roku 2005.
Design vychádzal zo sériového modelu, ale aerodynamické prvky pripomínajú šampionát DTM. Vozidlo je vybavené polosekvenčnou prevodovkou s riadením na volante. Pomer váha výkon činí pekných 2.9 kg/k.

</doc>
<doc id="233941" title="Encyclopaedia Beliana" url="https://sk.wikipedia.org/wiki?curid=233941">
Encyclopaedia Beliana

Encyclopaedia Beliana (podtitul: slovenská všeobecná encyklopédia (v dvanástich zväzkoch)) je veľká slovenská všeobecná encyklopédia, pomenovaná podľa Mateja Bela, ktorá vychádza vo vydavateľstve Veda od roku 1999. Dielo zostavuje a redakčne spracováva kolektív Encyklopedického ústavu Slovenskej akadémie vied. Vedúcou odbornej redakcie a vedúcou projektu je Anna Prociková, predsedom redakčnej rady Štefan Luby. 
Na tvorbe diela sa podieľajú stovky externých autorov textov, konzultantov a oponentov. Na grafickom obsahu (ilustrácie, fotografie a mapy) spolupracujú desiatky externých autorov a konzultantov.
Jednotlivé zväzky vychádzajú s odstupom dva roky, čo je pomalšie oproti pôvodnému plánu, ktorý počítal s vyjdením celej encyklopédie za 10 rokov. Celá encyklopédia bude podľa plánov mať približne 150 000 hesiel a pôvodne sa predpokladalo vydanie 12 zväzkov, no dnes sa hovorí skôr o 14 alebo 15. Po vydaní celej encyklopédie budú nasledovať dodatky.
Doteraz (2017) vyšlo 8 zväzkov.
Budúcnosť.
Podľa zmluvy medzi SAV a Encyklopedickým ústavom SAV majú byť tlačové podklady pre knižné vydanie ďalších dielov Beliany odovzdané:
Internetová verzia.
V roku 2018 bola zverejnená internetová verzia encyklopédie. Texty hesiel sú zverejnené pod verejnou licenciou Creative Commons Attribution-NoDerivatives 4.0 International (CC BY-ND 4.0) a každá ilustrácia má osobitné podmienky použitia. Technická realizácia internetovej verzie Encyclopaedie Beliany bola uskutočnená za pomoci občianskeho združenia Spoločnosť pre otvorené informačné technológie (SOIT) za pomoci výlučne otvoreného softvéru a aj výsledný zdrojový kód je otvorený softvér zverejnený na portáli Github. K 1. 1. 2019 internetová verzia obsahuje len malý výber z hesiel publikovaných v papierovom vydaní, pričom časť z týchto online hesiel je aktualizovaná.

</doc>
<doc id="233979" title="Ľuboš Jurík" url="https://sk.wikipedia.org/wiki?curid=233979">
Ľuboš Jurík

Ľuboš Jurík (* 14. september 1947, Nové Zámky) je slovenský spisovateľ, novinár, politológ a šéfredaktor časopisu "Euroreport Plus".
Životopis.
Študoval na Filozofickej fakulte Univerzity Komenského v Bratislave a po ukončení štúdia pôsobil ako redaktor týždenníka Nové slovo, v rokoch 1992 – 1997 bol hovorcom predsedu NR SR (Ivana Gašparoviča), zakľadateľom časopisu Parlamentný kuriér a neskôr sa stal šéfredaktorom mesačníka Euroreport plus. Je dvojnásobným držiteľom ceny Egona E. Kischa za literatúru faktu a držiteľ Krištáľového krídla. V súčasnosti žije v Pezinku, je ženatý, má dvoch synov a jednu dcéru.
Tvorba.
Venuje sa najmä písaniu próz (romány, novely, poviedky), ako aj esejí a rozhovorov. Je tiež autorom divadelnej hry a viacerých televíznych scenárov.
Ocenenia.
2008 - Krištáľové krídlo v kategórii publicistika a literatúra spoločne s Dušanom Rapošom a Jozefom Šuhajdom za obsiahlu knihu Slovenský bigbít, ktorej súčasťou sú 3 DVD s 1O-dielnym televíznym seriálom, sa stala jednou z najúspešnejších kníh roku 2008. Na viac ako 400 stranách sú zachytené plodné šesťdesiate roky cez rockovú a beatovú hudbu, ale aj cez názory, ideály a nádeje vtedajšej mladej generácie. Kniha je aj dokumentom o desaťročí, ktoré patrilo medzi najvzrušujúcejšie obdobie minulého storočia.

</doc>
<doc id="233989" title="Ján Chrbet" url="https://sk.wikipedia.org/wiki?curid=233989">
Ján Chrbet

Ing. Ján Chrbet (* 25. júl 1963, Zvolen) je slovenský politik. Od 18. augusta 2008 do 6. mája 2009 bol minister životného prostredia. 
Život.
Ján Chrbet absolvoval Vojenské gymnázium v Banskej Bystrici a Vysokú vojenskú technickú školu v Liptovskom Mikuláši.
Po absolvovaní vysokej školy pôsobil 7 rokov v armáde v Česku, odtiaľ sa vrátil ako učiteľ na Vojenské gymnázium v Banskej Bystrici. Od roku 1992 začal podnikať vo výrobe bionafty, jedlého rastlinného oleja ekologickou metódou a v oblasti likvidácie odpadov.
Spoločnosť, v ktorej od r. 1992 podnikal, skončila v exekúcii, a keďže nemala majetok, zostal po nej nesplatený mnohomiliónový úver.
Ján Chrbet je ženatý, má manželku Janu, syna Tomáša a dcéru Luciu.
Politická činnosť.
V parlamentných voľbách v roku 2006 kandidoval za Slovenskú národnú stranu na 23. mieste kandidátky. Nebol zvolený za poslanca a stal sa v poradí tretím náhradníkom. 
27. júla 2006 nastúpil ako náhradník na neuplatňovaný mandát poslanca Dušana Švantnera. 
Bol členom výboru pre hospodársku politiku.
18. augusta 2008 vystriedal na poste ministra životného prostredia odvolaného Jaroslava Izáka. V ten istý deň prestal uplatňovať mandát poslanca národnej rady. Na prvej tlačovej konferencii po oznámení jeho nominácie na post ministra uviedol, že o ekológii veľa nevie, sľuboval však, že sa bude snažiť.
Pri svojom nástupe do funkcie vyhlásil, že "jeho prioritou bude protipovodňová ochrana a budovanie vodovodov a kanalizácií".
6. mája 2009 ho prezident Ivan Gašparovič na návrh premiéra Roberta Fica odvolal z funkcie ministra životného prostredia. Dôvodom bolo podľa predsedu vlády politické zlyhanie ministra. Fico sa rozhodol, že Chrbeta nechá odvolať, keď od vlády požadoval, aby rozhodla, či zruší spornú zmluvu s americkou firmou Interblue Group o predaji prebytočných emisných kvót oxidu uhličitého.
Vo funkcii ho nahradil Viliam Turský.

</doc>
<doc id="233997" title="Vráskavec obrovský" url="https://sk.wikipedia.org/wiki?curid=233997">
Vráskavec obrovský

Vráskavec obrovský alebo vráskavec ozrutný () je druh veľryby z čeľade Balaenopteridae. Je to najväčší súčasný žijúci živočích a podľa doterajších informácií aj najväčší živočích vôbec, aspoň z hľadiska hmotnosti. Dĺžkou ho však predčilo niekoľko rodov sauropodných dinosaurov. 
Taxonómia.
Existuje pravdepodobne päť poddruhov:
Vo voľnej prírode existujú aj krížence s vráskavcom myšokom ("Balaenoptera physalus").
Opis.
Jedince na južnej pologuli sú všeobecne väčšie ako na severnej. Samice sú väčšie ako samce. Dĺžka tela dosahuje až okolo 30 metrov (rekordný jedinec meral do 32,6 m) a hmotnosť od 50 do 150 ton (rekordná samica z 1947 vážila 190 t). Je najťažším živočíchom všetkých čias. Spoľahlivo najdlhší doložený dnes známy dinosaurus rodu "Supersaurus" meral na dĺžku zhruba 32-35 metrov, bol teda mierne dlhší (avšak podstatne ľahší, hmotnosť predstavovala asi 40 ton).
Hmotnosť jazyka sa približne rovná hmotnosti dospelého slona (až 2,9 tony).
Vráskavec má prúdnicový tvar tela s hlavou tvaru písmena U. Vie plávať rýchlosťou až 20 uzlov (37 km/h) a radí sa tak medzi najrýchlejšie morské živočíchy.
Ekológia.
Živí sa krilom. Jeden vráskavec obrovský zje každý deň odhadom asi 40 miliónov týchto drobných kôrovcov, čo zodpovedá približne 4 tonám krilu. 

</doc>
<doc id="234025" title="Compton (Kalifornia)" url="https://sk.wikipedia.org/wiki?curid=234025">
Compton (Kalifornia)

Compton je mesto v americkom štáte Kalifornia.
Compton je označovaný aj ako rodisko gangsta rapu, pochádza odtiaľ legendárna skupina N.W.A v pôvodnom zložení Eazy-E, Dr. Dre, Ice Cube, MC Ren, DJ Yella, Arabian Prince. 
Mesto bolo založené v roku 1888. Podľa sčítania ľudu v roku 2000 tu žilo 96 455 obyvateľov. Podľa Los Angeles Police Department a Compton Police Department patrí medzi najnebezpečnejšie mestá na svete.
Dejiny.
V roku 1784 Španielsko venovalo 75 hektárov pôdy Juanovi Josemu Dominiguezovi. Tento pozemok sa nazýval "Rancho San Pedro". Dominiguezove meno bolo neskôr použité ako "Dominiguez Hills Community" južne od Comptonu. Pozemok Rancho bol rozdelený.

</doc>
<doc id="234049" title="Vladikavkaz" url="https://sk.wikipedia.org/wiki?curid=234049">
Vladikavkaz

Vladikavkaz (; oset. Дзæуджыхъæу), v minulosti nazývaný v ruštine Орджоникидзе (Ordžonikidze) (1931 – 1944, 1954 – 1990) a Дзауджикау (Dzaudžikau) (1944 – 1954), je hlavné mesto Severného Osetska na juhu Ruskej federácie.
Má 313 761 obyvateľov (2007) a je jedno z najväčších kaukazských miest, žije v ňom 48 % obyvateľstva republiky.
Medzi nimi aj 0,3% Slovákov. Rozkladá sa na juhu Severného Osetska na úpätí Kaukazu pozdĺž toku rieky Terek a je východiskom transkaukazskej cesty do Tbilisi. V roku 1967 tu bola založená univerzita, v meste je 9 ďalších vysokých škôl.
19. marca 1999 bol na centrálnom trhovisku spáchaný teroristický útok. Pri explózii zahynulo 52 ľudí a vyše 52 bolo ranených. 9. septembra 2010 pri vchode do mestského trhoviska explodoval automobil so samovražedným atentátnikom. Zahynulo najmenej 22 ľudí a 138 bolo ranených. Veľkú časť zasiahnutých osôb tvorili moslimovia, ktorí prichádzali na nákupy pred blížiacimi sa sviatkami.
Rozvinutý je potravinársky, textilný, chemický, hutnícky a strojársky priemysel.
Mesto má bohatú históriu a prelínajú sa v ňom prvky z kresťanského a moslimského náboženstva. V meste je okrem kresťanských kostolov aj mešita.

</doc>
<doc id="234149" title="Kostol Kresťanskej reformovanej cirkvi v Kalinčiakove" url="https://sk.wikipedia.org/wiki?curid=234149">
Kostol Kresťanskej reformovanej cirkvi v Kalinčiakove

Kostol Kresťanskej reformovanej cirkvi v Kalinčiakove je románska sakrálna stavba nachádzajúca sa v mestskej časti Levíc, okresného mesta v Nitrianskom kraji. Patrí Reformovanej kresťanskej cirkvi na Slovensku.
Kostol, pôvodne katolícky (s patrocíniom svätej Anny), pochádza z polovice 12. storočia a je príkladom románskeho staviteľského slohu. V neskorších obdobiach bol obnovovaný a slohovo upravovaný. Dostal oporné piliere a v baroku bola k nemu pristavaná štvoruholníková dvojetážová veža. Nasledujúce obnovy boli v rokoch 1836, 1932 a naposledy v rokoch 19571958. Od roku 1655 patrí Reformovanej cirkvi.
Skladá sa z románskej polkruhovej apsidy a z pozdĺžnej, rovno zastropenej lode. Vo vnútri kostola sa nachádza románska západná empora podopretá stĺpmi s kvadratickými hlavicami. K zariadeniu patrí aj klasicistický organ a bohoslužobné nádoby zo 17.19. storočia. 

</doc>
<doc id="234162" title="Kokaín" url="https://sk.wikipedia.org/wiki?curid=234162">
Kokaín

Kokaín je práškovitá, biela, kryštalická hmota najrozšírenejšia ako droga. Ide o alkaloid z juhoamerického kra koka pravá.
Voľná báza kokaínu crack vzniká zmiešaním s alkalickým činidlom (najčastejšie sódou, ale používa sa napríklad aj vápno alebo prášok do pečiva), ďalej s éterom alebo menej častým čpavkom a následnou tepelnou úpravou. Na výrobu 1 kg kokaínu je potrebných 100-170 kg lístkov.
Kokaín prvýkrát vyrobil nemecký chemik Albert Niemann v roku 1860. V roku 1862 bola spustená komerčná výroba v nemeckom meste Darmstadt firmou Merck.
Pravidelné podávanie kokaínu je návykové. Užívatelia sa môžu stať psychicky závislí na jeho somatických a mentálnych účinkoch, čo vedie k zvyšovaniu dávok kokaínu pre udržanie alebo zvýšenie týchto účinkov. Riziko závislosti je osobitne vysoké po kokaíne vo forme kreku.

</doc>
<doc id="234311" title="Roe v. Wade" url="https://sk.wikipedia.org/wiki?curid=234311">
Roe v. Wade

Roe v. Wade (410 U.S. 113, 1973) je jeden z najznámejších sporov pred Najvyšším súdom USA, ktorý uznal právo na interrupciu v Spojených štátoch amerických. Rozhodnutie prijaté 22. januára 1973 pomerom hlasov 7:2, ktoré zahrnulo interrupcie do výkladu práva na súkromie, bolo odvodené na základe Dodatku č. 14 Ústavy USA. Daný spor je dodnes platným precedensom napriek niektorým úpravám a dodatkom.
Týmto rozhodnutím Najvyšší súd USA vyhlásil za protiústavné ustanovenie zákona, ktorým sa v Texase znemožňovalo dosiahnutie potratu. Daný spor bol rozhodnutý na základe odvodeného práva na súkromie, ktoré bolo stanovené súdnym sporom "Skinner vs. Oklahoma" (1942), keď súd uznal, že s plodením sú spojené základné práva, na ktoré sa nevzťahuje vládna jurisdikcia, pokiaľ ju k tomu nenúti ohrozenie verejnej bezpečnosti. Toto rozhodnutie predchádzalo obhajobe ústavného práva na súkromie. V neskoršom spore "Griswold vs. Connecticut" (1965) Najvyšší súd rozhodol, že Ústava implicitne chráni právo na osobné súkromie, ale samotní sudcovia sa nezhodli na tom, kde je táto výsada presne obsiahnutá. (Prípad sa týkal zákona, ktorý zakazoval ochranné prostriedky proti počatiu.)
Opis sporu.
Norma L. McCorvey (vystupujúca pod pseudonymom Jane Roe) bola slobodná tehotná žena usilujúca o potrat. Argumentovala, že počala počas znásilnenia a dovolávala sa práva na potrat z dôvodu uplatnenia 14. dodatku Ústavy USA. Texaský súd danú žiadosť, že na základe článku 1196, ktorý povoľoval interrupciu iba za účelom ochrany života matky, potvrdil. Spor Jane Roe sa následne dostal pred Najvyšší súd, ktorý pomerom 7:2 rozhodol, že texasky zákon porušil ústavu v zmysle dodatku 14.
Súd rozhodol, že: "„...nesúhlasíme s tým, aby štát Texas na základe prijatia jednej z teórií života smel potlačovať práva tehotnej ženy. Každopádne opakujeme, že štát má dôležitý a legitímny záujem na zachovanie a ochranu zdravia tehotnej ženy (...) a že má i ďalší dôležitý a legitímny záujem na ochrane potenciálneho ľudského života. Význam oboch záujmov s postupujúcim tehotenstvom narastá a v určitom okamihu sa stáva naliehavým.(...) Za obrat k naliehavosti môžeme považovať približne koniec prvého trimestra. (...)To však znamená, že vo fáze tehotenstva pred „obratom k naliehavosti“ môže ošetrujúci lekár po konzultácii s pacientkou sám na základe vlastného úsudku rozhodnúť o ukončení jej tehotenstva bez toho, že by mal na toto rozhodnutie štát akýkoľvek vplyv.“"
Najvyšší súd teda rozhodol, že do skončenia prvého trimestra je interrupcia plne v kompetencii tehotnej ženy a štát nemôže do tohoto rozhodnutia žiadnym spôsobom zasahovať. Súd tiež rozhodol, že: "„so zreteľom k dôležitému a legitímnemu záujmu štátu je okamih „obratu k naliehavosti“ daný schopnosťou samostatného prežitia. Dôvodom je predpoklad, že plod môže od tohoto okamihu zmysluplne žiť mimo matkinu maternicu. (...) Štát má záujem na ochrane života plodu, ktorý už dokáže žiť samostatne, môže pri jeho uplatňovaní dospieť k zákazu potratov v tomto období s výnimkou prípadov, kedy je uvedený zákrok nevyhnutný k zachovaniu života alebo zdravia matky.“""
Ďalšie spory.
V spore "Webster vs. Reproductive Health Services" (1989) Najvyšší súd rozhodol, že zákon štátu Missouri, ktorý zakázal štátnym zamestnancom vykonávať potraty v nemocniciach platených z daní občanov, nie je protiústavný. Konkrétny štát únie teda môže zakázať financovanie potratov z peňazí daňových poplatníkov.
V spore "Planned Parenthood of Southeastern Pensylvania et. al. vs. Robert P. Casey et. al." (1992) bola napadnutá ústavnosť piatich ustanovení zákona štátu Pensylvánia o kontrole potratov z roku 1982. Napadnuté boli paragrafy, ktoré vyžadovali, aby žena žiadajúca o potrat udelila informovaný súhlas najmenej 24 hodín pred samotným zákrokom; splnomocnenie jedného z rodičov maloletej žiadateľky; nariadenie, že okrem výnimiek v zákone musí vydatá žena podpísať vyhlásenie, ktoré potvrdzuje, že o veci potratu informovala manžela, paragraf, ktorý definoval stav „medicínskej núdze“ a paragrafy obmedzujúce potratové kliniky. Najvyšší súd rozhodol, že uvedený zákon nie je v rozpore s ústavou, zároveň však potvrdil samotné právo na potrat podľa sporu "Roe vs. Wade".
Týmto sporom bolo potvrdené rozhodnutie v spore "Hodgson vs. Minnesota" (1990), kde sa jednalo o podobné ustanovenie s tým, že štát Minnesota stanovil 48-hodinovú lehotu.
V spore "Gonzales vs. Carhart" (2007) Najvyšší súd rozhodol tesným pomerom 5:4, že zákon, ktorý zakazuje tzv. potrat čiastočným narodením ("Partial-Birth Abortion Ban Act") nie je protiústavný.

</doc>
<doc id="234316" title="Pravoslávna cirkev v českých krajinách a na Slovensku" url="https://sk.wikipedia.org/wiki?curid=234316">
Pravoslávna cirkev v českých krajinách a na Slovensku

Pravoslávna cirkev v českých krajinách a na Slovensku (), do roku 1993 "Pravoslávna cirkev v Česko-Slovensku"/"Pravoslavná církev v Československu" je jedna z autokefálnych cirkví pravoslávneho vyznania.
Dejiny.
Cirkev tu bola od príchodu rovných apoštolom svätých Cyrila a Metoda na Veľkú moravu v roku 863. Na začiatku "Pravoslávna cirkev v Česko-Slovensku" spadala pod Srbskú pravoslávnu cirkev, ale v roku 1923 jej konštantínopolský patriarcha udelil autonómiu. Neskôr sa časť Pavlíkových prívržencov odtrhla a založila cirkev protestantskú.
Počas druhej svetovej vojny bola cirkev prenasledovaná nacistami, a množstvo kňazov bolo popravených. Samotný Pavlík, známy ako biskup Gorazd, poskytol pomoc atentátnikom na zastupujúceho ríšskeho protektora Reinharda Heydricha, na základe čoho bol popravený. Gorazd bol kanonizovaný Pravoslávnou cirkvou v Česko-Slovensku v roku 1987.
V roku 1946 sa na sovietsky tlak cirkev dostala pod Moskovský patriarchát. Ten jej udelil v roku 1950 autokefalitu, a tento štatút bol potvrdený v roku 1998 konštantínopolským patriarchom.
Po rozpade Česko-Slovenska v roku 1993 sa cirkev rozdelila na dve metropolitné provincie, ktoré sú zjednotené v jednej synode. V oboch je spolu okolo 75 000 veriacich - na Slovensku okolo 50 000 a v Česku okolo 23 000.
Predstavitelia cirkvi.
Pre podrobný zoznam metropolitov cirkvi pozri "Zoznam pravoslávnych metropolitov českých krajín a Slovenska"
Na čele cirkvi stojí metropolita. Metropolita Pravoslávnej cirkvi v českých krajinách a na Slovensku je zároveň arcibiskupom pražskej alebo prešovskej eparchie. Od roku 2014 je jej najvyšším predstaviteľom Jeho Blaženosť Rastislav, arcibiskup prešovský, metropolita Pravoslávnej cirkvi v Českých krajinách a na Slovensku. 
Svätá synoda.
K januáru 2021 mala Svätá synoda cirkvi nasledujúce zloženie:

</doc>
<doc id="234375" title="Vec (raper)" url="https://sk.wikipedia.org/wiki?curid=234375">
Vec (raper)

Branislav Kováč, známy najmä pod umeleckým menom Vec je slovenský rapper, DJ, hudobný producent a moderátor. Často je označovaný ako veterán alebo ako legenda slovenského hip-hopu. Spolu s Midim tvorili skupinu Trosky. Narodil sa v Zlatých Moravciach, no neskôr sa presťahoval do Bratislavy. Jeho album "Dobré ráno" sa v rebríčku 100 najlepších slovenských albumov podľa denníka Nový Čas umiestnil na 60. mieste.
Hudobná kariéra.
Vec okolo roku 1992 spolu s Midim založil skupinu Trosky (v začiatkoch sa volala CRABB &amp; SiCKLE SYNDICATE). Istý čas patrili k Zvuku ulice, neskôr v roku 1997 vydali pod vydavateľstvom Sony BMG album "Trosky", ktorý bol jeden z prvých oficiálnych slovenských hip-hopových nosičov. Ku skladbe "Tozmemi" (ktorá vyšla v roku 1998 aj vo vinylovej verzii) bol natočený videoklip.
Vec neskôr pôsobil najmä sólovo. V roku 2000 vydal na Midiho labeli SubBeats mixtape "Sub beats mixx", objavil sa so skladbou "Calex City 2001" na výberovke "From Amsterdam to Praha", vydal tri vinylové single, v roku 2004 sa objavil ako producent na deme skupiny Moja Reč a na EP Jednašeska ftvojom klube od H16 a začal pracovať na prvom sólovom albume "Dobré ráno". Album vyšiel 28. februára 2005 okrem CD aj na vinyle, bol ocenený zlatou platňou za predaj a tiež získal Aurela za najlepší album v kategórii Hip-Hop/Rap.
Nasledujúce 2 roky hosťoval niekoľkým interpretom na ich projektoch (napr. skladba "Otec pije" od Mojej Reči, "Noční jezdec" s českým raperom Orionom, skladba "Yanko" na "Thug errčite mixtape vol. 2", "Oni nevedia" z albumu Čísla Nepustia od H16 a mnoho iných). Okolo roku 2007 bolo Vecovi adresovaných zopár dissov od Druhej Strany v skladbách, kde dissovali H16 a Moju Reč. Na začiatku roka sa objavili prvé informácie o Vecovom druhom sólovom albume "Funkčný veterán" a 28. marca 2008 bol uvedený do predaja. Na albume sa nachádza okrem singlu "1. milion" s hosťujúcim Jamesom Coleom aj špeciálna skladba, kde Vec nechal rapovať niekoľko producentov, DJov a jedného promotéra. Na albume Vec tiež nepriamo "odpovedal" na dissy od Druhej Strany. Okrem CD verzie sa album predával aj na USB kľúči.
30. novembra 2009 vydal remixový album "Funkčné remixy", ktorý obsahuje zremixované verzie pôvodných skladieb z "Funkčného Veterána". Okrem hip-hopových remixov sú na albume skladby v štýle DnB a pod.
14. decembra 2012 vydal nový album, ktorého názov je "Stereo farbo slepo" a jedným z hostí je Vladimir 518, ktorý urobil k albumu aj obal. 27. novembra 2012 sa dostal na internet videoklip z tretieho albumu ku skladbe "Placebo", kde hosťoval Juraj Benetin.

</doc>
<doc id="234382" title="Pierre André Latreille" url="https://sk.wikipedia.org/wiki?curid=234382">
Pierre André Latreille

Pierre André Latreille (* 20. november 1762, Brive-la-Gaillarde, Francúzsko - † 6. február 1833, Paríž) bol francúzsky entomológ a kňaz. Jeho taxonomické práce popisujúce hmyz sú platné až doteraz.
Biografia.
Narodil sa v skromných pomeroch v meste Brive-la-Gaillarde a v roku 1778 začal študovať college Lemoine v Paríži. Po vysvätení za kňaza v roku 1786 sa vrátil nazad do Brives, kde trávil všetok svoj voľný čas štúdiom hmyzu. V roku 1788 odišiel do Paríža a stal sa aktívnym členom tunajšej vedeckej komunity. Ako kňaz s konzervatívnym vzdelaním odmietol Francúzsku revolúciu, opustil Paríž a neskôr bol uväznený v Bordeaux. V roku 1796 vydal v Brives svoju známu prácu: "Précis des caractères génériques des insectes, disposés dans un ordre naturel". 
V roku 1798 bol poverený úlohou usporiadať entomologickú zbierku Muséum national d'histoire naturelle v Paríži, v roku 1814 sa stal členom Académie des sciences (nasledujúc G. A. Oliviera) a v roku 1821 sa stal rytierom Čestnej légie. Bol profesorom zoológie na veterinárnej škole v Alfort pri Paríži a v roku 1830 bol menovaný profesorom zoológie (kôrovce, pavúky a hmyz) a bol menovaný aj predsedajúcim profesorom Henri Marie Ducrotay de Blainvilleom.
V roku 1802 Latreille opísal nadčeľaď Papilionoidea a čeľaď Papilionidae. V roku 1804 opísal rod Parnassius.
Na jeho počesť bol jeho menom pomenovaný rod kraba "Latreillia".

</doc>
<doc id="234425" title="Ordinácia v ružovej záhrade" url="https://sk.wikipedia.org/wiki?curid=234425">
Ordinácia v ružovej záhrade

Ordinácia v ružovej záhrade bol slovenský seriál, inšpirovaný českým seriálom Ordinace v růžové zahradě. Vysielala ho televízia Markíza od roku 2007 do júna 2012. Od 29. septembra 2014 sa seriál vrátil s reprízami na TV Doma úplne od začiatku každý pracovný deň cca o 16:00 hod.
Formát.
Približuje divákovi svet medicíny, a to príbehmi lekárov, sestier a pacientov na gynekologicko-pôrodníckom oddelení vo fiktívnom meste a súkromnej ordinácii. Protagonistami sú aj rodinní príslušníci, priatelia, partneri a pacientky. Dej sa odohráva v súčasnosti, kladie sa dôraz na psychológiu autenticitu prípadu a na product placement. V seríáli účinkovali aj mediálne známe osoby mimo hereckého prostredia.

</doc>
<doc id="234429" title="Komárnický potok" url="https://sk.wikipedia.org/wiki?curid=234429">
Komárnický potok

Komárnický potok je potok v hornom Šariši, v severovýchodnej časti okresu Svidník. Je to pravostranný prítok Šivarnej, meria 2,8 km a je tokom VII. rádu. 
Prameň.
Tečie v severozápadnom výbežku Laboreckej vrchoviny, pramení neďaleko štátnej hranice s Poľskom v nadmorskej výške približne 495 m n. m. 
Opis toku.
V pramennej oblasti tečie smerom na západ v blízkosti národnej prírodnej rezervácie Komárnická jedlina na ľavom brehu, ďalej preteká Komárnickou dolinou a sprava priberá krátky prítok prameniaci juhovýchodne od kóty 583,4 m. Ďalej sa stáča smerom na ZJZ a následne východne od vrchu Dranec (583,3 m n. m.) na juh. Pri horárni v Šivarnej doline, východne od obce Nižný Komárnik, sa v nadmorskej výške cca 378 m n. m. vlieva do Šivarnej.

</doc>
<doc id="234442" title="Šivarná" url="https://sk.wikipedia.org/wiki?curid=234442">
Šivarná

Šivarná je potok v hornom Šariši, v severovýchodnej časti okresu Svidník. Je to ľavostranný prítok Ladomirky, meria 6,2 km a je tokom VI. rádu. 
Prameň.
Pramení v Laboreckej vrchovine, na území CHKO Východné Karpaty západne od kóty 597 m, pod sedlom pod Beskydom, VJV od obce Príkra, v nadmorskej výške približne 560 m n. m. v jedľovom a bukovom poraste, v tesnej blízkosti hranice s Poľskou republikou. Juhovýchodne, z druhej strany kopca vo vzdialenosti asi 300 m, vyviera Chotčianka.
Opis toku.
Od prameňa tečie najprv na sever, sprava priberá krátky prítok spod Sedla pod Beskydom a stáča sa na SSZ. Z pravej strany potom priberá prítok spod sedla Javoriny a pokračuje severozápadným smerom cez lokalitu Jaruhy severne od Príkrej. Následne preteká Šivarnou dolinou, stáča sa na západ a v blízkosti južného okraja územia národnej prírodnej rezervácie Komárnická jedlina priberá pravostranný prítok prameniaci na severozápadnom svahu kóty (624,4 m, poľský názov Pstrzynska). Vzápätí priberá ľavostranný prítok vznikajúci na východnom svahu Čierťažíka (578,9 m n. m.), pravostranný Komárnický potok a prechodne tečie smerom na juhozápad. Z ľavej strany ešte priberá prítok zo západného svahu Čierťažíka, mení smer toku na západ a preteká južným okrajom intravilánu obce Nižný Komárnik. Na okraji obce (juhozápadne od miestnej drevenej cerkvi ústi v nadmorskej výške cca 339,5 m n. m. do Ladomirky.

</doc>
<doc id="234445" title="Hlboký potok (prítok Ladomirky)" url="https://sk.wikipedia.org/wiki?curid=234445">
Hlboký potok (prítok Ladomirky)

Hlboký potok (miestne označovaný ako Hluboký potok) je potok v hornom Šariši, v severovýchodnej časti okresu Svidník. Je to pravostranný prítok Ladomirky, meria 5,7 km a je tokom VI. rádu.
Prameň.
Preteká severozápadným výbežkom Laboreckej vrchoviny, kde pramení pri štátnej hranici s Poľskom, na juhozápadnom svahu vrchu Brdo (645,7 m n. m.) v nadmorskej výške cca 470 m n. m. 
Opis toku.
Od prameňa tečie sprvu smerom na JJV, zľava priberá prítok z oblasti Bieleho kopca na juhovýchodnom svahu Brda, následne vytvára oblúk prehnutý na východ a sprava priberá krátky prítok. Ďalej prechodne tečie severojužným smerom, z ľavej strany priberá krátky prítok prameniaci ZSZ od Zvezlej (563,4 m n. m.) a tečie intravilánom obce Krajná Bystrá. Tu sa to potoka výrazným oblúkom ohýba znovu na východ, priberá ľavostranný prítok z južného úpätia Zvezlej a pod obcou svoj najvýznamnejší prítok, ktorý vzniká severovýchodne od kóty Za bučkami (526,6 m n. m.), Následne sa potok esovito stáča a ďalej už pokračuje viac-menej severojužným smerom. Napokon podteká štátnu cestu č. 21 a poniže obce Krajná Poľana (cca 1 km na západ od nej) ústi v nadmorskej výške približne 309 m n. m. do Ladomirky.

</doc>
<doc id="234474" title="Mamma Mia! (film)" url="https://sk.wikipedia.org/wiki?curid=234474">
Mamma Mia! (film)

Mamma Mia! je filmová adaptácia rovnomenného muzikálu z roku 1999 uvedená na plátna kín v rok 2008. Je založená na piesniach úspešnej skupiny ABBA a ďalších skladbách, ktoré pre muzikál zložili Benny Andersson a Björn Ulvaeus. 
Film mal najväčšie otvorenie zo všetkých muzikálových filmov v Spojených štátoch. Film bol uvedený 3. júla 2008 v Grécku, 10. júla 2008 v Austrálii, na Novom Zélande a v Spojenom kráľovstve, 11. júla 2008 vo Švédsku, 16. júla 2008 na Filipínach, 18. júla 2008 v Spojených štátoch a Kanade a 24. júla 2008 v Izraeli.
Hlavnú postavu slobodnej matky Donny Sheridanovej stvárnila Meryl Streepová, Pierce Brosnan, Colin Firth a Stellan Skarsgård hrajú troch potenciálnych otcov jej dcéry Sophie (Amanda Seyfried).
Dej.
Na fiktívnom gréckom ostrove Kalokairi, 20-ročná budúca nevesta Sophie Sheridanová, prezradí svojím družičkám Ali a Lise, že na svoju svadbu pozvala troch mužov bez toho, aby o tom jej matka, Donna, vedela. Sú to muži, o ktorých z Donninho denníku vieme, že s nimi mala sex a teda sú Sophiinými potenciálnymi otcami. Sú nimi írsko-americký architekt Sam Carmichael, švédsky dobrodruh a spisovateľ Bill Anderson a britský bankár Harry Bright. Sophie dúfa, že po stretnutí spozná svojho otca, s ktorým neskôr prejde uličkou v kaplnke.
Donna, ktorá vlastní vilu a nie veľmi úspešne ju prevádzkuje ako hotel, je vo vytržení, že sa môže znova stretnúť so svojimi bývalými spoluhráčkami zo skupiny zvanej Dynamo, autorkou múdrosti Rosie Mulliganovou a bohatou viacnásobne rozvedenou Tanyou Chesham-Leighovou. Donna im odhalila svoje zmätenie nad túžbou svojej dcéry vydať sa v takom mladom veku. Traja muži dorazia a Sophie ich skryje v starom chlieve pre kozy. Neprezradí, že verí, že jedným z nich je jej otec, ale vysvetľuje, že pozvánky poslala ona, nie jej matka. Povie im, aby sa schovali, takže Donnu prekvapia starí priatelia, o ktorých „tak často“ hovorí.
Donna ich špehuje a je v nemom úžase, keď sa ocitne pred bývalými milencami a požaduje od nich odchod. Zdôverí sa Tanyi a Rosie, že skutočne nevie, ktorý z nich je otec Sophie. Medzitým sa Sophie s Billom, Samom a Harrym plaví okolo ostrova a dozvedá sa o ich mladosti s jej mamou. Neskôr to chce všetko vyrozprávať svojmu snúbencovi Skyovi, čo však nestihne, pretože ten odchádza na svoju rozlúčku zo slobodou.
Na Sophiinom večierku vystupujú Donna, Tanya a Rosie. Neskôr dorazia Sam, Bill a Harry a Sophie sa rozhodne porozprávať sa s každým z nich osamote. Je zmätená a nevie, ktorý z nich je jej otcom. Nepomáha jej ani to, že všetci traja si začínajú spomínať, pochopia, že sú Sophiiným otcom a prisľúbia jej, že ju odvedú ku oltáru.
Rosie a Tanya ráno ubezpečujú Donnu, že sa o mužov postarajú. Madzitým Donna konfrontuje Sophie v domnení, že Sophie chce, aby sa svadba zrušila a pohádajú sa. Donna neskôr konfrontuje Sama a obaja si uvedomia, že k sebe stále majú city. Sophie sa prizná Skyovi a požiada ho o pomoc. Ten naštvane reaguje na Sophiin podvod a ona sa obráti na svoju matku s prosbou o podporu, čím sa trhlina v ich vzťahu uzatvorí. Sophie mamu požiada, aby ju previedla uličkou k oltáru.
Keď svadobná hostina kráča ku kaplnke, Sam zastaví Donnu, ktorá odhalí bolesť, ktorú cítila pri jeho strate pred mnohými rokmi. Sophie a Donna kráčajú uličkou a konečne sa porozprávajú o realite, kedy ani jedna z nich nevie, ktorý z mužov je Sophiin otec. Tí nechcú odhaliť otcovstvo, každý súhlasí s tým, že bude pre Sophie jednou tretinou otca. Sophie povie snúbencovi, že by mali odložiť svoju svadbu a precestovať svet. Sam požiada Donnu o ruku a ona odpovedá áno. Na recepcii Sam spieva Donne a Rosie spieva pre Billa. Páry ohlasujú svoju lásku. Na konci filmu Sophie a Sky odplávajú.
Filmové piesne.
Piesne sú zoradené podľa poradia ako boli vo filme
Dabing.
Film bol nadabovaný v Českom jazyku v roku 2008. V Slovenskom dabingu sa objavil až v roku 2013 pre televíziu JOJ
Pokračovanie.
Pokračovanie s názvom Mamma Mia: Here We Go Again! vyšlo 20.7.2018, čiže 10 rokov od vydania 1. filmu.

</doc>
<doc id="234550" title="Alkibiades prvý" url="https://sk.wikipedia.org/wiki?curid=234550">
Alkibiades prvý

Alkibiades prvý (na odlíšenie od krátkeho Alkibiada, ktorý sa označuje ako „Druhý“) alebo len Alkibiades je Platónov dialóg. Je to priamy rozhovor medzi Sokratom a mladým aristokratom Alkibiadom (451-404 pred Kr.), neskorším aténskym štátnikom a vojvodcom, nakoniec zavraždeným Peržanmi vo Frýgii v Malej Ázii.
Obsah.
 Sokrates, poslušný svojmu vnútornému „božiemu hlasu“ ("daimonion"), si chce vymeniť svoje myšlienky s ambicióznym Alkibiadom, ktorý si zakladá na svojej kráse, na svojom rode a na svojom bohatstve, a pomocou týchto predností chce dosiahnuť moc nielen v Aténach, ale dokonca - ironicky povedané - v celom Grécku, ba nad celým svetom. Dosiahnuť tento cieľ svojich želaní však môže Alkibiades len pomocou Sokrata. Tým sa Sokrates dostáva k vlastnej téme dialógu.
Sokrates dôrazňuje, že iba ten, kto vládne potrebným vedením, môže úspešne vystupovať ako poradca aténskeho ľudu. Alkibiades si však namýšľa, že by mohol radiť Aténčanom v otázke vojny a mieru, ale to podľa Sokrata znamená vedieť, čo je spravodlivé a čo nespravodlivé. Sokrates donúti Alkibiada priznať sa, že nemá poznanie o spravodlivosti a nespravodlivosti, pretože v týchto veciach sa aj veľmi veľa ľudí nezhoduje medzi sebou. Alkibiades však dôvodí, že pri takejto porade ľudu nejde o to, čo je spravodlivé a čo nespravodlivé, ale o to, čo je užitočné, kým zasa Sokrates pokladá spravodlivé a užitočné za to isté. A tak Sokrates ďalej dokazuje Alkibiadovi, že nemá pravé poznanie, ktoré spočíva v poznaní dobra a zla, krásy a škaredosti, spravodlivosti a nespravodlivosti, užitočnosti a neužitočnosti. Že takéto poznanie, ktoré je pre budúceho štátnika potrebné, má, si len namýšľa. Zdanlivé poznanie je totiž najhoršia nevedomosť. Preto mu Sokrates radí zamerať svoj pohľad na cudzích vedúcich štátnikov, najmä u Lacedemončanov a Peržanov. V dlhom výklade (tzv. perzská reč) Sokrates porovnáva, pravda, prehnaným spôsobom Alkibiadove malé prednosti s tým, čo majú Lacedemončania a čím vynikajú perzskí králi. Jedine starostlivosťou o seba samého, sebapoznaním a odborným umením môže Alkibiades prekonať svojich protivníkov a tak sa presláviť medzi Grékmi a barbarmi. 
Sebapoznanie a na ňom sa zakladajúca starostlivosť o seba samého spočíva v snahe stať sa cnostným (dobrým) mužom. Treba však rozlišovať medzi starostlivosťou o svoje vonkajšie záujmy, o svoje telo a o svoju dušu. Poznať samého seba znamená poznať svoju dušu. Duša je to určujúce pre nás, ona je pravý človek. Preto milovať samého Alkibiada znamená milovať Alkibiadovu dušu. Starosť o dušu musíme odlišovať od toho, čo rozumieme pod „starať sa o svoje veci“. Ak sa Sokrates hlási za Alkibiadovho trvalého obdivovateľa, tak sa to vzťahuje na Alkibiadovu dušu. Len skutočnou starostlivosťou o svoju dušu, sebapoznaním, môže Alkibiades uniknúť nebezpečenstvám, ktoré so sebou prináša štátnická dráha. Spravodlivosť, rozumnosť a vôbec cnosť sú podmienky správneho života a šťastia tak pre jednotlivca, ako aj pre štát. Alkibiades, ktorý nemá tieto vlastnosti, sľubuje, že z tohto svojho stavu nedôstojného slobodného človeka chce uniknúť starostlivosťou o spravodlivosť. „Chcel by som, aby si v tom aj zotrval,“ končí Sokrates rozhovor. „Nie že by som v niečom neveril tvojej povahe, ale keď sa dívam na ten silný vplyv štátneho života, obávam sa, aby ľahko nepremohol mňa i teba.“
Dialóg tzv. Alkibiades Druhý, ktorý má niektoré podobnosti s Alkibiadom tzv. Prvým, sa všeobecne a jednoznačne pokladá za nepravý.
Autenticita.
Autenticita Alkibiada prvého nebola v staroveku nikdy spochybňovaná. Bolo tomu tak až do roku 1836, kedy nemecký vedec Friedrich Schleiermacher začal dokazovať jeho nepôvodnosť. Postupne popularita tohoto dialógu upadala. Stylometria však autenticitu dialógu dokazuje a dokazujú ju v súčasnosti taktiež niektorí vedci.
Datovanie.
Alkibiades prvý bol tradične priraďovaný k skorým dialógom. Jeho neskoršie datovanie je však tiež obhajované. Napríklad Nicholas Denyer navrhuje päťdesiate roky 4. storočia pred Kr.

</doc>
<doc id="234560" title="Amanda Seyfriedová" url="https://sk.wikipedia.org/wiki?curid=234560">
Amanda Seyfriedová

Amanda Michelle Seyfriedová (* 3. december 1985 Allentown, Pensylvánia, USA) je americká herečka a bývalá detská modelka. Je známa úlohami vo filmoch "Protivné baby" (2004), "Alpha Dog" (2006), "Mamma Mia!" (2008), "Bedári" (2012), a v televíznych programoch "Veronika Marsová" (2004 - 2019) a "Big Love" (2006 - 2011).
Životopis.
Seyfriedová sa narodila v meste Allentown v Penysylvánii. Jej matka je terapeutka, otec lekárnik a má staršiu sestru Jennifer. Má nemeckých írskych, škótskych a waleských predkov. Navštevovala William Allen High School v meste Allentown, ktorú dokončila v roku 2003. Prihlásila sa na Fordham University, ktorú nedokončila kvôli účinkovaniu vo filme Mean Girls. Ako tínedžerka študovala operu a mala učiteľa spevu.
Kariéra.
Spočiatku sa venovala modelingu a objavila sa vo viacerých reklamách. S modelingom skončila ako sedemnásťročná a pracovala ako čašníčka v domove dôchodcov.
Objavila sa v komparze v dramatickom seriály "Guiding Light". V roku 2003 sa zúčastnila konkurzu na úlohu Reginy George vo filme "Mean Girls", ktorú získala Rachel McAdams. Usilovala sa tiež o hlavnú rolu Cady Heron ale tú získala Lindsay Lohan a producenti filmu ju obsadili do úlohy Karen Smith. Spoločne s Lohanovou, McAdamsovou a Chabertovou získala ocenenie MTV v kategórii Best On-Screen Team. V roku 2003 sa tiež zúčastnila konkurzu na rolu Veroniky Mars, v rovnomennom seriály, ktorú získala Kristen Bell. Seyfriedová nakoniec stvárnila rolu Lily Kane, najlepšiu kamarátku Veroniky Marsovej, ktorá bola zavraždená a tak sa objavila len v jedenástich epizódach televízneho seriálu.
Režisér Rodrigo García napísal rolu priamo pre ňu vo filme "Nine Lives" z roku 2005. Za svoj herecký výkon, spoločne aj so svojimi ženskými filmovými kolegyňami získala ocenenie na Medzinárodnom filmovom festivale v Locarne. V rovnakom roku (2005) účinkovala v kriminálnom filme "American Gun", po boku Lindy Cardellini, Donalda Sutherlanda a Marcie Gay Harden.
V roku 2006 sa pripojila k natáčaniu televízneho seriálu "Big Love". Seyfriedová sa objavila v štyroch sériách televízneho seriálu. V roku 2008 si zahrala v muzikáli "Mamma Mia!" po boku Meryl Streep, Julie Walters, Piercea Brosnana či Christine Baranski. Seyfriedová pre film nahrala päť piesní. V marci roku 2008 bola obsadená do filmu "Jennifer's Body", po boku Megan Fox, ktorý mal premiéru v septembri 2009.
V roku 2010 stvárnila hlavnú postavu v erotickom thrilleri "Chloe", po boku Julianne Moore a Liama Neesona. Herecký výkon Seyfriedovej získal pozitívne hodnotenie od filmových kritikov. V roku 2011 stvárnila hlavnú postavu vo filme "Red Riding Hood", ktorý získal negatívne recenzie od filmových kritikov. V októbri 2011 mal premiéru film "In Time", kde hrala po boku Justina Timberlakea.
V roku 2012 stvárnila postavu Cosette vo filmovom spracovaní muzikálu "Les Misérables". O rok neskôr (2013) hrala v životopisnom filme o porno herečke Linde Lovelace, s názvom "Lovelace". Zúčastnila sa tiež konkurzu na úlohu Ann Burden v sci-fi filme "Z for Zachariah", ktorú získala. Z dôvodu oneskorenia natáčania musela odstúpiť a prenechala svoju rolu Margot Robbie. Film mal premiéru v roku 2015. Objavila v druhej časti "Ted 2" po boku Marka Wahlberga a Setha MacFarlana.
V roku 2018 si zopakovala rolu Sophie v "Mamma Mia! Here We Go Again". O rok neskôr (2019) hrala vo filme "The Art of Racing in the Rain" po boku Mila Ventimiglia a Kathy Baker. Film bol založený na knižnej predlohe.
V roku 2020 dabovala postavu Daphne Blake v animovanom filme "Scoob!" a tiež hrala po boku Kevina Bacona v thrilleri "You Should Have Left". Režisér David Fincher ju obsadil do životopisnej drámy "Mank" kde Seyfriedová stvárnila herečku "Marion Davies". Za svoj herecký výkon získala nomináciu na Academy Awards, v kategórii Najlepšia herečka vo vedľajšej úlohe. V rovnakej kategórii obdržala cenu Satellite. 
Osobný život.
Seyfriedová trpí obsendantno-kompulzívnou poruchou a záchvatmi paniky. Z toho dôvodu sa vyhýbala účinkovaniu v divadelných produkciách do apríla 2015.
Od roku 2008 do roku 2010 bol jej partnerom Dominic Cooper, s ktorým sa spoznala pri natáčaní filmu "Mamma Mia!". V rokoch 2013 až 2015 bol jej partnerom Justin Long.
V roku 2016 začala chodiť s hercom Thomasom Sadoskim, za ktorého sa vydala v roku 2017. Majú spolu dve deti dcéru (* 2017) a syna (* 2020).
Seyfriedová je členkou právnej rady mimovládnej organizácie INARA, ktorá pomáha deťom utečencov zranených v dôsledku konfliktu tým, že im poskytuje potrebné ošetrenie.

</doc>
<doc id="234585" title="Klein proti Slovenskej republike" url="https://sk.wikipedia.org/wiki?curid=234585">
Klein proti Slovenskej republike

Klein proti Slovenskej republike (2006) bol spor prerokúvaný pred Európskym súdom pre ľudské práva, rozhodnutie súdu bolo zverejnené 31. októbra 2006. Súd rozhodol, že bol porušený Dohovor o ľudských právach zo strany Slovenskej republiky, išlo o slobodu prejavu
Opis sporu.
V roku 1997 uverejnil novinár Martin Klein v týždenníku Domino efekt pamflet "Sedí sokol na javori, Larry Flynt a sedem faciek pokrytcovi".
V uvedenom článku kritizoval televízne vystúpenie arcibiskupa Mons. Jána Sokola, ktorý protestoval proti plagátu k filmu Miloša Formana Ľud verzus Larry Flynt a zároveň aj proti distribúcii samotného filmu. Na inkriminovanom plagáte bol zobrazený hlavný predstaviteľ Woody Harrelson ukrižovaný v ženskom lone s americkou zástavou okolo bedier. Martin Klein v pamflete ostro napadol Mons. Jána Sokola a vyčítal mu jeho spoluprácu s ŠtB. Následne bol katolíckymi organizáciami Komunita Cyrila a Metoda v Prievidzi a Bernolákova spoločnosť v Bratislave zažalovaný za hanobenie rasy, národa a presvedčenia. Žalujúca strana sa ohradila proti dvom sporným vetám:
"„Tento prímas prvej kresťanskej cirkvi nemá v sebe ani toľko cti, ako primáš poslednej cigánskej kapely v sláku! Vôbec nechápem, prečo slušní katolíci nevystúpia z organizácie, na čele ktorej je taká obluda.“"
Článok bol tiež dvojzmyselný a obsahoval narážky zo sexuálnym kontextom (napr. slovo „trtko“, alebo to, že arcibiskup súložil s vlastnou matkou).
V júni 2000 Okresný súd Košice I uznal Kleina vinným zo spáchania trestného činu hanobenia národa, rasy a presvedčenia a odsúdil ho na peňažný trest vo výške 15 000 Sk s alternatívnym trestom odňatia slobody v trvaní jedného mesiaca (pre prípad, že by pán Klein peňažný trest nezaplatil). V januári 2001 Krajský súd v Košiciach potvrdil prvostupňový rozsudok. Martin Klein sa po vyčerpaní všetkých opravných prostriedkov obrátil na Európsky súd pre ľudské práva. V spore Klein vs. Slovenská republika (2006) súd rozhodol, že rozhodnutie nebolo „nevyhnutné v demokratickej spoločnosti“, nakoľko článok neútočil priamo na rímskokatolícku cirkev, ale na osobu Mons. Jána
Sokola. Súd teda rozhodol, že Slovenská republika porušila článok 10 Dohovoru a priznal Kleinovi 6 000 € ako náhradu nemajetkovej ujmy a 5 210 € ako náhradu trov a výdavkov. Zvyšok jeho nárokov zamietol.
Externé odkazy.
Rozsudok Európskeho súdu pre ľudské práva vo veci Klein proti Slovenskej republike (anglicky)

</doc>
<doc id="234736" title="Turčiansky Michal" url="https://sk.wikipedia.org/wiki?curid=234736">
Turčiansky Michal

Turčiansky Michal je mestská časť Turčianskych Teplíc. Do roku 1971 bol samostatnou obcou. Názov tejto pôvodne poddanskej obce je odvodený od kostola zasväteného sv. Michalovi archanjelovi.
Dejiny.
Prvá písomná pamiatka je z roku 1352 keď sa spomína ako "Ecclesio Sancti Michaeli" (Farnosť sv. Michala). Od roku 1436 do 16. storočia obec patrila Turóciovcom, neskôr tu mali majetky viaceré zemianské rody. V roku 1951 bola pričlenená obec Zorkovce a dovtedajší názov Turčiansky svätý Michal bol zmenený na Turčiansky Michal.
V roku 1971 bola obec pričlenená k Turčianskym Tepliciam. 
Zorkovce sa spomínajú v roku 1277 kedy ich kráľ Ladislav IV. Barlejovi synovi Bana z Diviak a bratov jeho dal Bošany v nitrianskej župe na náhradu za Zorkovce, ktoré kráľ Belo IV. bol ím odňal a pripojil k Zvolenskému hradu. 

</doc>
<doc id="234797" title="Veronika Marsová" url="https://sk.wikipedia.org/wiki?curid=234797">
Veronika Marsová

Veronika Marsová (angl. Veronica Mars) je americký dramatický televízny seriál, ktorého tvorcom je scenárista Rob Thomas. Dej seriálu je zasadený do fiktívneho mesta Neptune v Kalifornii, v ktorom hlavnú úlohu stvárňuje Kristen Bellová. Seriál mal premiéru 22. septembra 2004 na stanici UPN, no po dvoch sériach bol presunutý na stanicu The CW, kde bola odvysielaná záverečná séria.
Hlavnou postavou je Veronika Marsová (Kristen Bellová), ktorá je študentkou na Neptune High School a pomáha svojmu otcovi s prácou súkromného detektíva.

</doc>
<doc id="234860" title="Obchvat Košíc" url="https://sk.wikipedia.org/wiki?curid=234860">
Obchvat Košíc

Obchvat Košíc (resp. "vnútorný obchvat Košíc") je cesta I. triedy tvorená I/16 a I/20. Vo výstavbe bola od roku 1987, keď začala výstavba mimoúrovňovej križovatky (MÚK) Hlinkova ("Tri brody"). Obchvat bol úplne dokončený v roku 2008, keď bola otvorená mimoúrovňová križovatka "Prešovská - Sečovská". Úsek je klasifikovaný ako cesta pre motorové vozidlá.
Priebeh trasy.
Obchvat začína v MÚK "Budimír" (najprv ako I/20), kde končí diaľnica D1. Pokračuje juhozápadným smerom až po križovatku "Sídlisko Ťahanovce" a následne ďalšiu mimoúrovňovú križovatku "Tri brody" (tu sa oddeľuje cesta II/547). Potom sa cesta stáča na juh a pokračuje 2 kilometre až po MÚK Prešovská - Sečovská (križovatka s cestami I/16 a I/19). Obchvat ďalej vedie po ceste I/16 popri rieke Hornád až po sídlisko Nad jazerom (križovatka s cestou II/552), kde sa cesta stáča na západ a pokračuje 1 km ku križovatke s Južnou triedou (tu sa na juh odpája cesta I/17), 3 kilometre až po MÚK "Červený rak", kde sa opätovne stáča na juh. Obchvat vychádza z intravilánu mesta a pokračuje mestskými časťami Pereš (tu sa križuje s cestou II/548) a Poľov a končí pri križovatke Šaca - vstupný areál U. S. Steel.

</doc>
<doc id="234903" title="Mordor" url="https://sk.wikipedia.org/wiki?curid=234903">
Mordor

Mordor je krajina vo fiktívnom svete anglického spisovateľa J. R. R. Tolkiena. Mordor, čiže "Čierna zem", sa nachádza v južnej časti severovýchodného cípu Stredozeme. Tento pustý kraj je známy predovšetkým ako panstvo Temného pána Saurona. Táto krajina sa nachádza na východ od rieky Anduin, tzv. "Veľkej rieky", a leží tam sopka "Orodruin", známa aj ako Hora osudu, ktorá bola cieľom "Spoločenstva prsteňa" (neskôr iba Froda a Sama), v snahe zničiť Prsteň moci. 
Krajina Mordor je najviac popísaná v treťom dieli Tolkienovej trilógie Pán prsteňov - Návrat kráľa. Mordor je v nej popisovaný, predovšetkým pri putovaní hlavného hrdinu románu, Froda Bublíka. O histórii Čiernej zeme v druhom a treťom veku možno čítať aj v knihe Silmarillion. Ďalšie zmienky o Mordore sú v Tolkienovej knihe Nedokončené príbehy. 

</doc>
<doc id="235137" title="Letisko Žilina" url="https://sk.wikipedia.org/wiki?curid=235137">
Letisko Žilina

Letisko Žilina (IATA: ILZ, ICAO: LZZI) je letisko v obci Dolný Hričov, západne od Žiliny. Letisko je používané na vnútroštátne a medzinárodné lety, okrem toho slúži aj pre potreby Žilinskej univerzity.
História.
Letisko bolo vybudované v 70. rokoch 20. storočia ako náhrada starého letiska Brezovský Majer, na ktorého mieste dnes stoja obytné domy (Vlčince). Prvý let sa uskutočnil 4. mája 1972, aj keď letisko bolo oficiálne inaugurované 2. augusta 1974. Ešte v tom istom roku bola zavedená pravidelná linka slovenskej spoločnosti Slov Air s lietadlami Let L-410A Turbolet na trase Žilina – Praha – Žilina. V roku 1981 bola pravidelná letecká doprava ukončená. Uskutočňovali sa tu len nepravidelné a obchodné lety. Od jesene 1997 do leta 1998 lietala na linke Žilina – Praha – Žilina česká letecká spoločnosť Air Ostrava, ktorá lety zastavila pre celkové ukončenie činnosti leteckého dopravcu. V roku 2004 sa začali prípravy k zavedeniu pravidelnej linky a vybudovaniu letiskového terminálu. O rok neskôr bol vybudovaný moderný letiskový terminál, ktorý vznikol rekonštrukciou starého terminálu a dňa 15. júla 2005 bola zavedená pravidelná letecká linka Praha – Žilina – Praha spoločnosťou České aerolinie lietadlom ATR 42-500. Spoločnosť na tejto trase v decembri 2011 lety prerušila, čím letisko dočasne zostalo bez pravidelného spojenia. Ihneď začiatkom januára 2012 bola linka obnovená. V júni 2012 ČSA oznámili zrušenie niektorých liniek z Prahy, vrátane linky do Žiliny. Zrušenie nastalo v auguste. 
Vypracovaná je technická štúdia rozvoja letiska, v rámci ktorého bude predĺžená VPD zo súčasných 1150 na 2450 metrov pri šírke 45 metrov.
Štatistiky.
Zdroj:

</doc>
<doc id="235186" title="Albert Hofmann" url="https://sk.wikipedia.org/wiki?curid=235186">
Albert Hofmann

Albert Hofmann (* 11. január 1906, Baden, Švajčiarsko – † 29. apríl 2008, Burg im Leimental) bol švajčiarsky vedec, ktorý sa preslávil tým, že ako prvý previedol chemickú syntézu, užil a učil o psychedelických efektoch dietylamidu kyseliny lysergovej (LSD). Hofmann bol autorom viac ako 100 vedeckých článkov a napísal mnoho kníh, vrátane "LSD: Moje problémové dieťa". 11. augusta 2006, kedy Hofmann oslavoval svoje sté narodeniny, bolo začaté medzinárodné sympózium ohľadom LSD.
Biografia.
Hofmann sa narodil v Badene, Švajčiarsko a vyštudoval chémiu na Zürišskej univerzite. Jeho hlavným záujmom bola rastlinná a živočíšna chémia a neskôr začal dôležitý výskum ohľadom chemickej štruktúry známej zvieracej látke chitíne, za ktorý aj dostal doktorát.
Syntéza LSD.
Hofmann sa pridal k farmaceuticko-chemickému oddeleniu Sandozských laboratórií (teraz Novartis), ktoré sa nachádzajú v Bazileji, ako spolupracovník profesora Arthura Stolla, zakladateľa a riaditeľa farmaceutického oddelenia. Začal študovať liečivú rastlinu cibuľu morskú ("Scilla") a hubový námeľ (kyjaničku purpurovú) ako časť programu na očistenie a syntézu aktívnych zložiek na farmaceutické použitie, kde jeho hlavným podielom bolo objasniť chemickú štruktúru obyčajného jadra glykozidov cibule morskej. Kým skúmal deriváty kyseliny lysergovej, ako prvý previedol syntézu LSD-25 v roku 1938: hlavným cieľom syntézy však bolo vyrobiť stimulant dýchacieho a obehového systému (analeptikum). Päť rokov sa o zlúčeninu nikto nezaujímal, až 16. apríla 1943, kedy sa Hofmann rozhodol pozrieť sa na ňu znova. Keď znova robil syntézu LSD, omylom sa mu absorbovalo trochu LSD cez prsty a náhodou objavil jej silné efekty, keď išiel na bicykli domov. O tri dni neskôr, 19. apríla, Hofmann vedome užil 250 mikrogramov LSD. Pokračovalo to sériou experimentov, ktoré Hofmann prevádzal na sebe a na svojich kolegoch. Ako prvý napísal o týchto experimentoch 19. apríla 1943 a v jeho poznatku stálo, že zažil javy, do ktorých možno zaradiť „značnú nesústredenosť kombinovanú s ľahkým závratom“ a „extrémne stimulovanú predstavivosť“.
Ďalší výskum.
Hofmann sa stal riaditeľom oddelenia prírodných produktov v Sandoze a pustil sa do študovania halucinogénnych látok, ktoré boli nájdené v mexických hríboch a iných rastlinách a ktoré používali domorodí obyvatelia. Viedlo to k syntéze psilocybínu, aktívneho činiteľa mnohých „zázračných húb“. Hofmann sa tiež zaujímal o semienka mexickej povíjnice z druhu "Rivea corymbosa", ktoré sú domácimi nazývané ako "Ololiuhqui". Bol prekvapený, keď našiel aktívnu zložku v Ololiuhqui, amid kyseliny lysergovej (LSA), ktorý má veľmi blízko LSD.
V roku 1962, on a jeho manželka Anita vycestovali do južného Mexika, pretože chceli nájsť rastlinu „Ska Maria Pastora“ (Listy pastierky Márie), neskôr známe ako šalvia divotvorná ("Salvia divinorum"). Dokázali nájsť vzorky tejto rastliny, ale nikdy sa im nepodarilo identifikovať aktívnu zložku, ktorá bola neskôr objavená a pomenovaná ako diterpenoid Salvinorín A.
V roku 1963 sa Hofmann zúčastnil na každoročnom zhromaždení Svetovej akadémie umení a vied (WAAS) v Štokholme.
Hofmann nazýval LSD ako „liek pre dušu“ a bol znechutený celosvetovou prohibíciou, ktorá jeho objav zašliapala do zeme. „"Bolo to veľmi úspešných 10 rokov psychoanalýzy,"“ tvrdil, pripájajúc, že drogy sa zmocnilo mládežnícke hnutie 60.-tych rokov Hippies a potom neférovo démonizované vládami, ktoré hnutiu oponovalo. Priznal, že LSD môže byť nebezpečné, ak sa dostane do zlých rúk.
V decembri 2007 dovolili švajčiarske lekárske úrady psychoterapeutovi previesť psychoterapeutické experimenty na pacientoch, ktorí trpia posledným štádiom rakoviny a inými smrteľnými chorobami. Hoci sa experimenty ešte nezačali, budú reprezentovať prvú štúdiu terapeutických efektov LSD na ľuďoch po 35 rokoch, pretože ostatné štúdiá sa zamerali na efekty drogy na vedomie a telo. Hofmann podporoval štúdiu a neprestával veriť v terapeutické výhody LSD.
Hofmann mal prednášať na Svetovom psychedelickom zhromaždení od 21. do 24. marca, ale bol nútený odstúpiť kvôli jeho slabému zdraviu.
Smrť.
Albert Hofmann zomrel na následok infarktu 29. apríla 2008 v dedine Burg im Leimental neďaleko Bazileja vo veku 102 rokov.

</doc>
<doc id="235202" title="MŠK Rimavská Sobota" url="https://sk.wikipedia.org/wiki?curid=235202">
MŠK Rimavská Sobota

MŠK Rimavská Sobota je slovenský futbalový klub, ktorý vznikol v roku 1908. Mužstvo z Gemera sa dvakrát dostalo do Corgoň ligy, ale od roku 2005 hrala Rimavská Sobota len druhú najvyššiu súťaž, aj s tej však vypadla a hra 3.ligu stred.
Súpiska A-mužstva (jar 2013/14).
 Brankári
Obrancovia
Záložníci
Utočníci 
História.
Futbal má v Rimavskej Sobote už vyše storočnú tradíciu, keďže v letopočte vzniku futbalu sa datuje rok 1908, organizovaného futbalu rok 2013. Tak ako v mnohých iných slovenských mestách a mestečkách, aj v Rimavskej Sobote sa futbal začal udomácňovať začiatkom 20.storočia.
Ibaže, okrem zaznačenia vzniku klubu, prípadne ťažkostí sprevádzajúcich ich začiatky, niet dostatok historických údajov o mužstvách, zostavách, zápasoch, atď. Isté však je, že aj prvý rimavskosobotský futbalový klub RAC, Rimaszombati Athletikai Club, sa prihlásil do Uhorského futbalového zväzu. Po vzniku Slovenského futbalového zväzu, paradoxne s maďarským názvom a skratkou SzLSz, po skončení prvej svetovej vojny, sa kluby začali združovať a organizovať majstrovské súťaže. Rimavskosobotské kluby, o.i. REPOS, RAC,atď. sa v bojoch o majstrovské futbalové body najčastejšie stretávali so susednými rivalmi, Lučencom, Fiľakovom, Rožňavou, Zvolenom, atď.
Výraznejší medzivojnový úspech však rimavskosobotský futbal nezaznamenal. Do povedomia širšej futbalovej verejnosti sa dostal v polovici 50-tych rokov, kedy miestny ŠK Slovan Rimavská Sobota postúpil do E-skupiny oblastnej súťaže, čo bola vtedy v štruktúre majstrovských československých súťaží tretia najvyššia. Pobudol v nej však len dve sezóny. Potom dlhé roky hrával v krajských súťažiach. Vzostupnú tendenciu futbal v Rimavskej Sobote zaznamenal začiatkom 80. rokoch, keď mužstvo dospelých sa postupne prebojovalo z krajských súťaží až do II. SNL.
Najúspešnejšie obdobie rimavskosobotského futbalu nastalo až vstupom súkromného kapitálu do klubu začiatkom 90-tych rokov. Hlavným sponzorom sa stala firma Tauris, a.s., ktorá v spolupráci so samosprávou mesta a ďalšími partnermi, vytvorila výborné ekonomické podmienky. Prejavilo sa to aj vo výsledkoch: v roku 1995 to bol suverénny postup do celoštátnej II.ligy a hneď v nasledujúcom roku ďalší postup, tentokrát už medzi slovenskú elitu do I.ligy. V nej vtedajší FC Tauris Rimavská Sobota odohral tri sezóny s bilanciou 90 odohratých zápasov, z nich bolo 28 víťazných, 18 remíz a 44 prehier so skóre 99:136. Pri trénerskom kormidle sa vtedy vystriedali také mená ako Stanislav Jarábek, Ladislav Jurkemik, Andrej Daňko, domáci tréner František Vaš, atď. V roku 1998 štartovala Rimavská Sobota aj v európskej pohárovej súťaži Intertoto Cup, kde po vyradení írskeho klubu sa v 2.kole stretol so slávnou Sampdoriou Janov z Talianska.
Od roku 1999 štartovala Rimavská Sobota opäť v druhej najvyššej slovenskej súťaži. V sezóne 2003-2004 vtedajší FC Rimavská Sobota pod vedením trénera Petra Zelenského vyhral II.ligu a znova sa vrátil medzi slovenskú elitu. Tentokrát však iba na rok. Od roku 2005 patrí Rimavská Sobota k popredným tímom druhej najvyššej súťaže, čo potvrdil aj víťazstvom v jesennej časti sezóny 2006/2007 a účasťou, hoc neúspešnou, v prelínacej súťaži o postup do Corgoň ligy v jarnej časti 2007.
Určite na to mala vplyv aj skutočnosť, že po zmenách vlastníckych vzťahov vo firme Tauris, a.s., prakticky ustal tok finančných prostriedkov do futbalového klubu. Hrozilo dokonca, že Rimavská Sobota vymizne z futbalovej mapy Slovenska. Preto sa iniciatívy ujalo vedenie mesta a bolo založené občianske združenie Mestský futbalový klub Rimavská Sobota, ktoré po registrácii na ministerstve vnútra a po akceptácii Slovenským futbalovým zväzom sa stalo nástupníckou organizáciou a.s. FC Rimavská Sobota. Vďaka tomu štartuje MFK Rimavská Sobota, najnovšie pod názvom MŠK Rimavská Sobota aj naďalej v II. lige. 
Mestský športový klub očakáva i naďalej podporu mesta i širokej verejnosti za účelom dosiahnutia ďalších krásnych úspechov v najobľúbenejšom športe v meste - vo futbale.
Štadión.
Slovenský klub MŠK Rimavská Sobota hráva svoje zápasy na štadióne pod názvom Na Záhradkách. Kapacita tohto stánku je okolo 5 000 divákov. 

</doc>
<doc id="235209" title="Gyula Kosice" url="https://sk.wikipedia.org/wiki?curid=235209">
Gyula Kosice

Gyula Kosice, vlastným menom "Ferdinand Fallik" (* 26. apríl 1924, Košice – † 25. máj 2016, Buenos Aires) bol argentínsky sochár, plastik, teoretik a básnik, predchodca kinetického a svetelného umenia.
Životopis.
Narodil sa v maďarskej rodine v Košiciach. Keď mal štyri roky jeho rodičia emigrovali do Argentíny, kde sa usadili a zapísali svojmu synovi meno Fernando Fallik.
Gyula použil ako svoje umelecké meno názov svojho rodného mesta. Bol jedným zo zakladateľov abstraktného nefiguratívneho umenia v Latinskej Amerike. Ako prvý na svete použil vodu a neón ako časť svojich umeleckých diel. Taktiež používal iné moderné elementy, ako napríklad svetlo a pohyb.
Uskutočnil 40 individuálnych a 500 kolektívnych výstav na celom svete. Rovnako je autorom 15-tich kníh - esejí a básni. V roku 2005 vytvoril zo svojej dielne múzeum.
V roku 2010 mu bolo Mestom Košice udelený titul čestného občana, za rozvoj kultúry a propagácie rodného mesta vo svete. V roku 2013 daroval Košiciam sochu s názvom "Radosť", ktorá je umiestnená pred Kunsthalle pri mestskom parku.

</doc>
<doc id="235210" title="Golders Green (stanica metra)" url="https://sk.wikipedia.org/wiki?curid=235210">
Golders Green (stanica metra)

Golders Green je jednou zo staníc londýnskeho metra nachádzajúca sa v londýnskej mestskej časti Golders Green v obvode Barnet. Stanicu obsluhuje Northern Line (vetva Edgware) a nachádza sa v tarifnej zóne 3 na križovatke ulíc Finchley Road a North End Road/Goldres Green Road. 
Dejiny.
Stanicu otvorila spoločnosť Charing Cross, Euston &amp; Hampstead Railway (CCE&amp;HR) 22. júna 1907. Bola jednou z dvojice konečných staníc (ta druhá bola stanica Archway) a nachádza sa tu aj depo. Na začiatku 20. storočia sa Golders Green podobalo skôr len na dedinu s pár domami, keď však v týchto miestach otvorili stanicu, začal tu prudký rozvoj a veľké zvýšenie populácie.
Pred 1. svetovou vojnou padol návrh predĺžiť (CCE&amp;HR) na sever do Hendonu a Edgware, aby sa aj v týchto častiach zvýšil počet obyvateľov a tým aj počet cestujúcich. Vojna však projekt pozastavila a stavať sa začalo až 12. júna 1922. Prvý úsek do stanice Hendon Central bol uvedený do prevádzky 19. novembra 1923.
Cez stanicu prechádzajú tri koľaje popri jednom postrannom (č.1) a dvom ostrovným nástupištiam (č.2, 3, 4 a 5). Koľaj smerom z centra a obratová koľaj uprostred sú obslúžené nástupišťami z obidvoch strán, zatiaľ čo koľaj smerom do centra má nástupnú hranu len na jednej strane. Nástupište č.1 je momentálne z dôvodu rekonštrukcie mimo prevádzky. Východ zo stanice susedí z priľahlou autobusovou stanicou, pôvodný východ ústiaci na Finchley Road je zavretý.
Zaujímavosti.
Na juh od stanice v tuneloch pod parkom Hampstead Heath je nedokončená stanica "North End" (známa ja pod názvom "Bull and Bush").
Stanica Golders Green bola poslednou stanicou na Northern Line, kde sa používali semaforové signály. Vymenené boli v roku 1950.

</doc>
<doc id="235215" title="Kostol Nanebovzatia Panny Márie (Zázrivá)" url="https://sk.wikipedia.org/wiki?curid=235215">
Kostol Nanebovzatia Panny Márie (Zázrivá)

Kostol Nanebovzatia Panny Márie je kostol v Zázrivej.
Obec Zázrivá bola do roku 1748 filiálnou farnosťou farnosti Veličná 
Dna 10. decembra 1749 sa stal prvým farárom v Zázrivej Juraj Horanský (1711 – 1775). 
Prvý drevený kostol v Zázrivej bol postavený v roku 1705. Tento stál v časti Centrum na začiatku lokality Dolina na vŕšku (súčasný názov Kostelec) a bol neskôr rozobratý a predaný do Žaškova. Na jeho mieste bol roku 1720 postavený murovaný kostolík. V roku 1796 bol postavený barokový kostol- starý kostolík v cintoríne, zasvätený Všetkým svätým, ktorý bol zničený požiarom v roku 1934. Fara bola postavená roku 1748.
Dejiny.
Kostol Nanebovzatia Panny Márie dal postaviť v roku 1928 vtedajší kňaz a dekan Ján Briššák (* 1. apríl 1866 – † 2. január 1928), ktorý vtedy pôsobil v Zázrivej ako farár. Pochádzal z Rabče a dokončenia stavby sa už nedožil. Dostavaný bol v roku 1933 Kostol bol vysvätený na sviatok Nanebovzatia Panny Márie 15. augusta 1934 za pôsobenia kňazov Kočiša a kaplána Balaru. Kostol je postavený v modernom štýle so zachovanými líniami románskeho slohu. Vybavený organom, v tej dobe najväčším na Orave, ktorý bol dovezený z Tirolska. Vo veži kostola sa nachádzajú dva väčšie zvony a jeden menší. Najväčší zvon je pomenovaný „Štefan“. 
Kostol bol v roku 1968 prvý raz vymaľovaný za pôsobenia administrátora Albína Senaja. Boli zakúpené dva bočné oltáre z Čiech (v súčasnosti z nich existujú iba časti). Neskôr sa uskutočnili ďalšie úpravy ako rekonštrukcia obetného stola, nového osvetlenia, celková nová elektroinštalácia, nová medená krytina. 
11. augusta 1996 sa v kostole a obci uskutočnili oslavy 440. výročia prvej písomnej zmienky o obci a 200. výročia postavenia starého kostola na ktorej bol na slávnostnej svätej omši celebrovanej spišským diecéznym biskupom Františkom Tondrom inštalovaný a posvätený znak, vlajka a pečať obce, za účasti prezidenta Slovenskej republiky Michala Kováča a kňazov, ktorí v minulosti pôsobili v Zázrivej.

</doc>
<doc id="235234" title="Charlie a továreň na čokoládu (film)" url="https://sk.wikipedia.org/wiki?curid=235234">
Charlie a továreň na čokoládu (film)

Charlie a továreň na čokoládu () je americký film režiséra Tima Burtona, z roku 2005 natočený podľa rovnomennej knihy britského autora Roalda Dahla. V hlavných úlohách vystupuje Johnny Depp ako Willy Wonka, Freddie Highmore ako Karlík Bucket a AnnaSophia Robbová ako Fialka Garderóbová. Hudbu zložil Danny Elfman.
Film je druhou adaptáciou knihy, prvá je film z roku 1971 "Willy Wonka a továreň na čokoládu" (anglicky "Willy Wonka &amp; the Chocolate Factory").
Obsah.
Malý Charlie Bucket pochádzajúci z veľmi chudobnej rodiny sa dopočíta na plagáte o zlatých kupónoch, ktoré Willy Wonka umiestnil do piatich čokolád. Tie potom nechal rozviezť do celého sveta. Všetky kupóny sa rýchlo nájdu, ale ukáže sa, že posledný piaty kupón nájdený v Rusku je falzifikát. Malý Charlie Bucket dostáva čokoládu raz ročne a to k narodeninám, pretože jeho rodina je chudobná. Mal narodeniny a dostal Wonkovu čokoládu, ale kupón v nej nebol a Charlie bol sklamaný. Jedného dňa mu dedko dá peniažtek a povie, že je to jeho tajná rezerva. Pošle ho do obchodu kúpiť Wonkovu čokoládu. Za chvíľu sa s ňou Charlie vráti a spoločne ju rozbalia. Zlatý kupón v nej zase nie je, malý Charlie opäť prežíva sklamanie. Neskôr objaví na zemi desaťdolárovú bankovku a kúpi si za ňu čokoládu, v ktorej nájde posledný z piatich zlatých kupónov, ktorý zabezpečuje tým, ktorí ho nájdu, exkurziu do gigantickej továrne na čokoládu čudáka Willyho Wonku (Johnny Depp). Počas prehliadky sa štyri z detí, pažravý Augustus Dlub, namyslená Viloer Boregartová, premúdrený Mike TV a rozmaznaná Veruka Saltová, stanú obeťami svojej chamtivosti a nafúkanosti a zostane len skromný Charlie Bucket, ktorý je Willymu sympatický už od začiatku, rovnako, ako Willy Charliemu. Lenže Willy potom Charlieho sklame vďaka svojej nevyriešenej minulosti a Charlie jeho ponuku, aby sa stal dedičom jeho továrne, odmietne. Willyho to prekvapí a zdrtí, ale nakoniec mu to nedá a schválne ide do miest, kde sa môže s Charliem stretnúť. Nakoniec sa zmieria a Charlie pomôže Willymu porovnať vzťah s jeho otcom zubárom, ktorý Willyho v detstve uzurpoval a s ktorým Willy od chvíle, kedy odišiel z domu, neprehovoril. Charlie potom začne Willymu pomáhať a Willy sa spriatelí aj s jeho rodinou.

</doc>
<doc id="235272" title="Lucia Vráblicová" url="https://sk.wikipedia.org/wiki?curid=235272">
Lucia Vráblicová

Lucia Vráblicová (* 19. júl 1973, Bratislava) je slovenská herečka pôsobiaca v divadle Nová scéna od roku 1993, kde nastúpila po ukončení štúdia na konzervatóriu. Vďaka jej zvláštnemu hlasu ju často počuť v dabingu a v rozhlasových hrách. Nahovorila aj upútavky v rádiu Viva, predtým v rádiu Expres. Od roku 1993 pôsobí ako externá umelecká spolupracovníčka v odbore literárno-dramatickej výroby v RTVS. Taktiež aj ako externá pracovníčka pre Trojku a rádio Devín. V roku 2007 sa stala členkou komisie pre II. kategóriu v prednese poézie a prózy na Poděbradských dňoch poézie. V roku 2020 začala spoluprácu s známym vokálnym zoskupením Voising. Z ich spolupráce vznikla acapellová verzia piesne Čerešne od Jaroslava Filipa a Milana Lasicu.

</doc>
<doc id="235290" title="Bitýnia" url="https://sk.wikipedia.org/wiki?curid=235290">
Bitýnia

Bitýnia (starogr. Βιθυνία – Bithynia) je historický kraj na severe Anatólie, východne od Konštantínopolu. Hraničila na východe s Paflagóniou, na juhu s Frýgiou a Galatiou a zo západu s Tráciou. Najvýznamnejšie rieky tejto oblasti sú Sangarios a Parthenios, nachádzajú sa tu aj rôzne jazerá a vrch Mýsios Olymbos (Mýssky Olymp), pri meste Prusa, ktorý má . 
Dejiny.
Pôvodní obyvatelia Bitýnie boli pravdepodobne tráckeho pôvodu a je možné, že ich sem z Grécka vytlačili grécke kmene. Približne od 6. storočia pred Kristom sa tu usádzajú Gréci, medzi nimi hlavne Euboičania. Gréci tu založili mestá Kalchedón, Hérakleia Pontská a Kios. Kraj sa dostal pod nadvládu Peržanov, ktorých odtiaľto vyhnal až Alexander Veľký v 3. storočí pred Kristom. 
V helénskom období sa tu usadili ďalší grécki kolonisti, boli tu založené mestá a Nikomedia (dnešný Izmit), Nikaia (dnešný İznik) a Prusa (dnešná Bursa). Vzniklo tu samostatné grécke kráľovstvo, ktorého zakladateľ bol Zipoetes. Významný kráľ bol aj Nikomedes I., ktorý bojoval so Seleukovcami a pozval do Anatólie na pomoc proti nim Keltov. Kelti sa potom trvalo usadili v strednej Anatólii, odvtedy známej ako Galatia.
Nikomedes IV. zanechal svoju ríšu v závete Rimanom, ktorí už kontrolovali Pergamon. Bitýnia sa začlenila do rímskej provincie Bythinia et Pontus. Provinciu riadil senát. Najvýznamnejšie mestá boli Nikomedia a Hérakleia Pontská. Z Bitýnie pochádzal aj slávny grécky spisovateľ tohto obdobia Kassios Dion. V 3. storočí Bitýniu s Herakleiou vyplienili germánski Góti, ktorí útočili na Rímske impérium z Krymu. Cisár Dioklecián začlenil v rámci modernizácie rímskeho provinčného rozdelenia územie Bitýnie do prefektúry Oriens a diecézy Pontus, ktorá zahŕňala veľkú časť Anatólie. Pomerne skoro sa tu šírilo kresťanstvo a väčšina Grékov z Bitýnie boli už v 3. storočí kresťania. 
V Nikomédii sídlil cisár Dioklecián a odvtedy tu žilo veľa rímskych cisárov. Usadil sa tu aj Konštantín, keď porazil cisára Licinia. Konštantín uznal kresťanstvo a založil nové hlavné mesto Konštantinopol, ktorý sa postupne rozrástol aj na ázijské, bitýnske územie.
V meste Nikaia sa pod záštitou cisára Konštantína uskutočnil prvý cirkevný koncil. Na ňom sa vyhlásila pravoverná kresťanská cirkev a boli odmietnuté všetky ostatné kresťanské vyznania aj arianizmus.
V roku 395 sa toto územie stalo súčasťou Východorímskej ríše (Byzantská ríša). V Nikomédii a v Nikéi (Nikaia) boli postavené veľkolepé kostoly a po Konštantinopole a Alexandrii to boli najväčšie mestá v ríši. Koniec rozmachu prišiel až v 6. storočí, kedy Nikomédiu postihlo zemetrasenie, po ktorom bolo mesto obnovené už v oveľa menšej podobe. V tomto období sem boli z Grécka presídlení Slovania, ktorí zaplavili veľkú časť Grécka. Slovania však spôsobovali problémy aj tu, a tak tu v nasledujúcom období cisári usadili viac gréckych obyvateľov, predovšetkým zo západnej Anatólie a z Grécka. Bitýnia bola vtedy začlenená do témy Optimation. Najdôležitejšie mesto bola Nikea. Z Bitýnie pochádzal slávny grécky filozof a historik byzantského obdobia, Michalis Psellos.
V 11. storočí celú západnú Anatóliu dobyli Turci. Na krátko boli vytlačení križiakmi, no Turci v roku 1204 nakoniec dobyli Byzanciu. Bitýnski Gréci na území, ktoré nepadlo do rúk Turkom, založili veľkú maloázijskú ríšu, Nikajské cisárstvo, s hlavným mestom v Nikei. Vládol tu rod Paleologovcov, ktorý neskôr vyhnal Európanov z Konštantinopolu a obnovil Byzantskú ríšu. 
V 15. storočí Bitýniu opäť ovládli Turci, tentoraz Osmanskí. Z Pruse urobili svoje hlavné mesto a odtiaľ dobyli európsku časť Byzancie. Na rozdiel od Konštantiínopolu a juhozápadnej Anatólie tu grécke obyvateľstvo v pomerne veľkom množstve prestúpilo na islam a tak sa poturčilo. V tomto období tu boli najvýznamnejšími mestami Prusa (Bursa) a Nikea (Iznik). Gréci sa udržali predovšetkým vo veľkých mestách, ako Nikomidia (antická Nikomedia, turecký Izmit), Nikea (Iznik), Iraklia Pondikí (antická Hérakleia Pontská), v meste Chalkidón (antický Chalkedón) a v meste Mudaňa. Vo väčšine vznikli významné patriarcháty ortodoxného kresťanstva. Z mesta Prusa (Bursa) pochádzajú rôzne známe jedlá, napríklad Döner Kebap alebo Iskender Kebap.
Gréci opustili tieto územia až v roku 1923, po porážke gréckych vojsk Kemalom Attaturkom a výmene obyvateľstva medzi Gréckom a Tureckom. Anatólski Gréci sa usadili v Grécku, tieto územia boli osídlené moslimami. Dnes sú najvýznamnejšie mestá tohto kraja Iznik a Bursa.

</doc>
<doc id="235305" title="Labyrinth" url="https://sk.wikipedia.org/wiki?curid=235305">
Labyrinth

Labyrinth je fantasy film z roku 1986 s Davidom Bowiem a Jennifer Connelly v hlavných úlohách. Film vznikol na základe scenára Dennisa Leeho a člena komickej skupiny Monty Python’s Flying Circus Terryho Jonesa, režíroval ho Jim Henson v produkcii Georga Lucasa. Vizuálny dizajn navrhol výtvarník Brian Froud. Dej filmu tvorí príbeh hlavnej hrdinky Sarah, ktorá musí zachrániť svojho malého brata Tobyho z rúk Jaretha, Kráľa goblinov, ktorý ho skrýva vo veľkom bludisku v Podzemí. Obyvateľov Podzemia stvárňujú bábky a herci v maskách.
Dej.
Pätnásťročná Sarah Williams (Jennifer Connelly) je introvertné dievča s bohatou fantáziou. Žije so svojím otcom a nevlastnou matkou, s ktorou sa neznáša. Lezie jej na nervy, že sa musí starať o svojho nevlastného brata Tobyho, keď sú rodičia preč. V jeden taký večer, keď zase stráži Tobyho, nahnevaná vysloví Sarah čarovné slová z knižky Labyrint; želá si, aby Kráľ goblinov vzal Tobyho preč. Na jej veľké prekvapenie sa tak aj stane.
Keď Sarah pochopí, že urobila veľkú chybu, snaží sa presvedčiť kráľa Goblinov, Jaretha (David Bowie), aby jej brata vrátil, no on to odmieta. Nakoniec však dá Sarah šancu; musí prejsť cez bludisko až do Mesta goblinov. Počas cesty prekonáva Sarah množstvo nástrah, náchádza si priateľov medzi obyvateľmi Labyrintu a vyvíja sa jej osobnosť. 
Po viacerých skúškach a lákadlách Jaretha, ktoré ju majú zviesť z cesty, sa Sarah s priateľmi dostáva do Mesta goblinov, kde sa odohrá boj, aby sa vôbec dostali do zámku. Vo finále stojí Sarah proti Jarethovi sama, objaví spôsob, ako ho poraziť a zachráni Tobyho.
Soundtrack.
Hudbu k filmu zložili David Bowie a Trevor Jones a všetky piesne naspieval David Bowie.
Externé odkazy.
"Labyrint" na stránke filmklub.sk

</doc>
<doc id="235354" title="Saxofón" url="https://sk.wikipedia.org/wiki?curid=235354">
Saxofón

Saxofón je dychový nástroj vyrábaný prevažne z mosadze. Nástroj bol pôvodne skonštruovaný za účelom zaplnenia medzery medzi drevenými a plechovými nástrojmi. Technicky sa radí sa medzi drevené nástroje. Aj napriek tomu že má nižší rozsah ako jeho predchodca klarinet, časom získal na ešte väčšej popularite. Je využiteľný v koncertných zoskupeniach, ale aj veľkých orchestroch. Obľubu získal predovšetkým v žánroch jazzu, dychovky a rocku.
Popis a stavba.
Saxofón sa skladá z tela, nasaditeľného esa a hubice, ľudovo nazývanej aj hubička. Tá býva obvykle vyrobená z kovového, alebo kaučukového materiálu . Materiál hubice má vplyv na zvuk saxofónu. Kovové telo je doplnené klapkami, vystlanými kožou (napr. hadia), ktoré stláčaním a priliehaním k telu vytvárajú jednotlivé tóny.
Typy saxofónov.
Základnými typmi sú soprán saxofón, alt saxofón, tenor saxofón a barytón saxofón.
História.
Saxofón skonštruoval belgický nástrojár, flautista a klarinetista Adolphe Sax v roku 1840. Nástroj vznikol dva roky po jeho príchode do Paríža, kde hľadal väčšie pochopenie pre svoje vynálezy. Malé uznanie verejnosťou prišlo však až po priaznivej kritike uznávaného Hectora Berlioza. Schválenie nového patentu však neukončilo problémy s jeho prijatím. Sax bol napádaný odporcami i imitátormi, ktorí robili nástroju zlú povesť. Absolvoval viacero súdov, ktoré síce vyhral, ale dvakrát kvôli nim skrachoval. Napriek tomu však hru na saxofón prednášal na parížskom konzervatóriu. V roku 1870 však odbor zrušili, pričom obnovený bol až v roku 1942.

</doc>
<doc id="235368" title="Politika a voľby v Bratislave-Rači" url="https://sk.wikipedia.org/wiki?curid=235368">
Politika a voľby v Bratislave-Rači

Mestská časť Bratislava-Rača má vytvorenú vlastnú samosprávu, ktorá bola obnovená po roku 1989 na základe Zákona o obecnom zriadení 369/1990 Zb. Do roku 2002 občanov Rače zastupovalo v miestom zastupiteľstve 32 poslancov, od volieb v roku 2002 do roku 2010 sa tento počet zvýšil na 33. V súčasnosti má Rača 15 poslancov. Štatutárnym orgánom Rače je starosta.
V mestskom zastupiteľstve v Bratislave Raču zastupujú od roku 2010 dvaja poslanci (do roku 2006 štyria, v období rokov 2006-2010 traja) a v rámci volieb do VÚC Rača (spoločne s Novým Mestom a Vajnormi) mala do roku 2009 nárok (ako Bratislava III) na päť miest poslancov VÚC. Od roku 2009 tvorí nový volebný obvod spolu s Vajnormi.
Rača je v súčasnosti rozdelená na tri volebné obvody (1. zahrňuje miestnu časť Rača, 2. Krasňany a 3. Východné).
Samospráva do roku 1989.
V druhej polovici 16. storočia dostala Rača viaceré výsady a bola povýšená na mestečko. Z dôvodu veľkého požiaru v roku 1732, pri ktorom zhorela aj kronika mestečka sa však záznamy o samospráve nedochovali. Presnejšie záznamy sú až po roku 1755.
Richtári od roku 1755 po rok 1938 
V obdobiach 1798-1808, 1814-1820, 1825-1833, 1850-1904 a 1912-1918 nie sú doklady.
Počas Slovenského štátu resp. republiky bola funkcia richtára nahradená pozíciou komisára, táto funkcia však nebola samosprávna, v rokoch 1941-1945 bol vládnym komisárom Rudolf Štefánek.
Funkcia starostu nebola, bol nahradený predsedom Národného výboru, Národný výbor bol však súčasťou štátnej správy, všetky samosprávne funkcie boli zrušené.
Mestské zastupiteľstvo.
V mestskom zastupiteľstve v Bratislave Raču zastupujú od roku 2010 dvaja poslanci (do roku 2006 štyria, v období 2006-2010 traja).
Eduard Brychta (VPN), Ing. Teodor Žitný (VPN) a Anton Turkovič.
Pavol Bezručka (HZDS), Eduard Brychta (HZDS), Ing. Jozef Házy (NEKA), MUDr. Ivan Strnisko (HZDS) 
Ing. Milada Dobrotková (KDH, DÚ, DS, SDĽ, SDSS, SZS, SDK), MUDr. Rudolf Kováč, CSc. (KDH, DÚ, DS, SDĽ, SDSS, SZS, SDK), MUDr. Ivan Strnisko (HZDS, SNS), RNDr. Ladislav Záhumenský (KDH, DÚ, DS, SDĽ, SDSS, SZS, SDK)
RNDr. Jaroslav Dobrotka (SDKÚ, ANO, SMK-MKP, OKS), Ing. Jozef Házy (NF), RNDr. Katarína Záhumenská (KDH, DS, DÚ, SZS), MUDr. Rudolf Kováč CSc. (KDH, DS, DÚ, SZS) 
Ing. MPH. Milada Dobrotková (SDKÚ-DS, KDH), Ing. Jozef Házy (NF), Ing. Peter Šinály (SDKÚ-DS, KDH) V rokoch 2009-2010 sa stal poslancom za Raču ako náhradník tiež Ing. Michal Koniar (SDKÚ-DS, KDH), keďže Ing. Peter Šinály sa stal mestským kontrolórom.
Mgr. Peter Pilinský (Strana zelených), Ing. Zuzana Dzivjáková (SDKÚ-DS, KDH, SaS, OKS, MOST-HÍD)
Mgr. Peter Pilinský (#SIEŤ, SDKÚ-DS, SaS, MOST-HÍD), Mgr. Rastislav Žitný (#SIEŤ, SDKÚ-DS, SaS, MOST-HÍD)
Mgr. Peter Pilinský (NEKA), Mgr. Lenka Antalová Plavuchová (Progresívne Slovensko - SPOLU)

</doc>
<doc id="235391" title="Kvalifikácia na Majstrovstvá sveta vo futbale 2010 – Európa" url="https://sk.wikipedia.org/wiki?curid=235391">
Kvalifikácia na Majstrovstvá sveta vo futbale 2010 – Európa

Kvalifikácia na Majstrovstvá sveta vo futbale 2010 - Európa prebiehala v ôsmich šesťčlenných skupinách a jednej päťčlennej skupine.
Hrací systém európskej kvalifikácie.
Víťazi deviatich kvalifikačných skupín si zabezpečia postup na záverečný turnaj Majstrovstiev sveta 2010. Osem tímov na druhých miestach s najvyšším počtom bodov (v prípade rovnosti bodov rozhoduje skóre) postúpi do baráže o zostávajúce štyri postupové miesta. Do hodnotenia tímov na druhých miestach sa zaratúvajú iba body a skóre zo zápasov s prvým, tretím, štvrtým a piatym tímom tabuľky. Pre tím s najnižším počtom bodov na druhom mieste (v prípade rovnosti najnižšieho počtu bodov dvoch alebo viacerých to bude pre tím s najhorším skóre) sa kvalifikácia končí.
Postavenie tímov na 2. mieste.
Pretože 1 skupina má o 1 tím menej než ostatné, zápasy proti tímu na 6. mieste v každej skupine sa nezapočítavajú v tomto rebríčku. Výsledkom bude, že každý tím bude mať odohraných 8 zápasov a vytvorí sa tabuľka. Prvých 8 mužstiev postupuje do baráže.
Poradie sa bude určovať podľa nasledujúcich kritérií:

</doc>
<doc id="235563" title="Masters (snooker)" url="https://sk.wikipedia.org/wiki?curid=235563">
Masters (snooker)

Masters (formálne známy ako Saga Insurance Masters podľa hlavného sponzora, predtým mnoho rokov známy podľa britskej cigaretovej firmy Benson &amp; Hedges Masters) je profesionálny snookerový turnaj, ktorý nepatrí medzi hlavné bodované turnaje. Napriek tomu však patrí medzi najprestížnejšie turnaje na okruhu a prize money je v tomto turnaji vyšia než na akomkoľvek inom turnaji okrem majstrovstiev sveta.
Víťazi.
! align = "center" bgcolor = "#00AF00" | Rok
! align = "left" bgcolor = "#00AF00" | Víťaz
! align = "left" bgcolor = "#00AF00" | Porazený
! align = "left" bgcolor = "#00AF00" | Konečné skóre
! align = "left" bgcolor = "#00AF00" | Sezóna
! colspan = "5" bgcolor = "#C0FFC0" align = "center" | Benson &amp; Hedges Masters
! colspan = "5" bgcolor = "#C0FFC0" align = "center" | Masters
! colspan = "5" bgcolor = "#C0FFC0" align = "center" | Rileys Club Masters
! colspan = "5" bgcolor = "#C0FFC0" align = "center" | Saga Insurance Masters
! colspan = "5" bgcolor = "#C0FFC0" align = "center" | PokerStars.com Masters

</doc>
<doc id="235576" title="Jiří Hájek" url="https://sk.wikipedia.org/wiki?curid=235576">
Jiří Hájek

Jiří Hájek (* 6. jún 1913, Krhanice – † 22. október 1993, Praha) bol česko-slovenský politik a diplomat, minister zahraničia počas pražskej jari, ktorý v auguste 1968 protestoval v OSN proti sovietskej invázii, a neskorší hovorca Charty 77.
Životopis.
Narodil sa v Krhaniciac pri Benešove. Vyštudoval právo na Karlovej univerzite a patril do organizácie mladých sociálnych demokratov. Po marci 1939 ilegálne pôsobil v Národnom hnutí pracujúcej mládeže a v novembri 1939 bol zatknutý a odsúdený na 12 rokov väzenia. Po skončení druhej svetovej vojny sa stal tajomníkom Robotníckej akadémie a pôsobil aj ako funkcionár SČM a Medzinárodného zväzu mládeže. Hneď po vojne vstúpil do ČSSD a pôsobil ako sociálny demokrat v dočasnom Národnom zhromaždení. 
Zomrel 22. októbra 1993 v Prahe.

</doc>
<doc id="235722" title="Ján Rusnák (lekár)" url="https://sk.wikipedia.org/wiki?curid=235722">
Ján Rusnák (lekár)

Ján Rusnák (* 13. september 1921, Zvolen – † 11. september 1983, Bratislava) bol slovenský lekár, vedec, pedagóg, člen korešpondent SAV, propagátor a zakladateľ kybernetiky a informatiky v lekárskych vedách vo vtedajšom Československu.
Manželka MUDr. Melánia Rusnáková bola primárkou v Slovenskom onkologickom ústave v Bratislave. Syn Martin je profesorom na Fakulte zdravotníctva a sociálnej práce v Trnave, dcéra Jela Rusnáková je architektka.
Životopis.
Maturoval na Gymnáziu vo Zvolene a v roku 1946 ukončil Lekársku fakultu Karlovej univerzity v Prahe.
Za života nadobudol viaceré vedecké a pedagogické hodnosti: 1956 kandidát lekárskych vied, 1973 docent biofyziky, , 1975 doktor vied, 1978 profesor biofyziky,
Lekársku prax začal ako sekundárny lekár v nemocnici Humenné, Zvolen a Trenčín (1946 – 1948), neskôr si zriadil prax obvodného lekára v Krupine (1949). Pod vedením akad. Dérera pôsobil ako asistent I. internej kliniky LFUK (1949 – 1950) a tiež ako riaditeľ Fakultnej nemocnice v Bratislave. Zastával tiež funkciu námestník povereníka pre zdravotníctvo (1951 – 1952). Potom pracoval ako riaditeľ Štátneho sanatória v Bratislave (1953 – 1967). Naposledy pôsobil ako riaditeľ Výskumného ústavu lekárskej bioniky v Bratislave (1967 – 1982).
Bol členom viacerých domácich a zahraničných vedeckých spoločností, a to Slovenskej kybernetickej spoločnosti, Spoločnosti biomedicínskeho inžinierstva SLS, Spoločnosti sociálneho lekárstva SLS, Spoločnosti internistickej SLS, International Institute for Applied System Analysis, Rakúsko, Predseda Slovenského výboru Česko-slovenského Červeného kríža 1952-1964, Člen predsedníctva Slovenskej lekárskej spoločnosti, Člen Kolégia biologických a lekárskych vied SAV, Člen Slovenskej komisie pre udeľovanie vedeckých hodností a predseda Vedeckej rady Ministerstva zdravotníctva SR
Bol vyznamenaný Za zásluhy o výstavbu
Externé odkazy.
International Institute for Applied System Analysis

</doc>
<doc id="235743" title="Filip Neri" url="https://sk.wikipedia.org/wiki?curid=235743">
Filip Neri

Svätý Filip Neri (* 21. júl 1515, Florencia, Taliansko – † 26. máj 1595, Rím) bol rímskokatolícky kňaz pochádzajúci z Florencie. V katolíckej cirkvi je uctievaný ako svätec. Je známy najmä svojou činnosťou medzi deťmi a mládežou. Je patrónom mesta Rím a detí. Patrí medzi najobľúbenejších rímskych svätých.
Život.
Narodil sa 21. júla 1515 vo Florencii. V roku 1534 odišiel študovať do Ríma filozofiu a teológiu. Po rokoch štúdia založil v roku 1548 "Bratstvo Najsvätejšej Trojice" na pomoc chudobným a chorým pútnikom. O tri roky neskôr sa na naliehanie svojho spovedníka dal vysvätiť za kňaza. V Ríme založil oratórium. Zomrel v Ríme 26. mája 1595 a počas prehliadky jeho mŕtveho tela zistili lekári nepochopiteľnú zvláštnosť na jeho hrudníku. Dve rebrá na ľavej strane boli vypuklé a pod nimi bolo nezvyčajne veľké srdce. Táto zvláštnosť sa dáva do súvisu s istým mystickým zážitkom v jeho mladosti, keď sa mu na Turíce 1544 pri modlitbe v katakombách sv. Šebastiána zjavil Pán Ježiš v podobe žiarivej gule, ktorá mu prenikla do hrude.
Pochovali ho v Santa Maria in Vallicella. V roku 1610 ho pápež Pavol V. vyhlásil za blahoslaveného a v 1622 Gregor XV. za svätého.

</doc>
<doc id="235840" title="Pasienky (štadión)" url="https://sk.wikipedia.org/wiki?curid=235840">
Pasienky (štadión)

Pasienky sú multifunkčný štadión v Bratislave. Poskytuje športové a kultúrne využitie. Kapacita pre športové využitie je 11 591 miest a spĺňa kritériá UEFA kategórie 4.
Využitie štadióna.
Futbalové.
Hrával tu svoje domáce zápasy klub ŠK Slovan Bratislava, pre ktorý bol tento štadión prechodným domovským štadiónom, keďže pôvodný štadión Tehelné pole mal byť zbúraný a čakalo sa na výstavbu nového. Dlhodobo tu hrával domáce zápasy Inter Bratislava, ktorý v lete roku 2009 po postupe z 2.ligy predal licenciu klubu FK Senica a v súčasnosti svoje zápasy hráva v Stupave kde má vybudované tréningové centrum.
V kvalifikácií na Majstrovstvá sveta vo futbale 2010 tu mala odohrať Slovenská futbalová reprezentácia dva jesenné kvalifikačné zápasy, ale pre nespôsobilosť vybavenia štadióna sa miesto konania zápasov presunulo na Tehelné pole.
Pasienky boli jedným z dejísk záverečného turnaja Majstrovstiev Európy hráčov do 21 rokov v roku 2000.
Atletické.
Okolo ihriska je tartanová dráha. V roku 2001 AŠK Inter plánoval vystavať nový štadión, kde by nebola atletická dráha.
Kultúrne.
Na štadióne sa konajú aj koncertné vystúpenia (napr. Metallica, Carlos Santana, Depeche Mode, Kiss).

</doc>
<doc id="235867" title="KP Legia Warszawa" url="https://sk.wikipedia.org/wiki?curid=235867">
KP Legia Warszawa

Legia Varšava je poľský futbalový klub z Varšavy.
Klub bol založený v marci 1916 pod názvom "drużyna Legjonowa". Zakladateľmi boli takmer výlučne príslušníci poľských légii v Rusku počas prvej svetovej vojny. Do roku 1936 hral klub najvyššiu poľskú futbalovú súťaž, potom zostúpil do druhej kde zotrval až do obdobia po druhej svetovej vojne. V roku 1949 klub zmenil názov na "Centralny Wojskowy Klub Sportowy Warszawa". Legia sa do názvu dostala až v roku 1957 odkedy klub vystupoval pod názvom "Centralny Wojskowy Klub Sportowy "Legia" Warszawa".
Počas svojej existencie klub 10-krát zvíťazil v poľskej najvyššej súťaži (1955, 1956, 1969, 1970, 1994, 1995, 2002, 2006, 2013, 2014), 17-krát získal poľský pohár (1954/55, 1955/56, 1963/64, 1965/66, 1972/73, 1979/80, 1980/81, 1988/89, 1989/90, 1993/94, 1994/95, 1996/97, 2007/08, 2010/11, 2011/12, 2012/13, 2014/15 ) a 4-krát vyhral poľský superpohár (1989, 1994, 1997, 2008).
Zo Slovákov tu pôsobil brankár Ján Mucha ml., Dušan Kuciak a Ondrej Duda.

</doc>
<doc id="235876" title="Tunel Bôrik" url="https://sk.wikipedia.org/wiki?curid=235876">
Tunel Bôrik

Tunel Bôrik je dlhý diaľničný tunel na diaľnici D1 medzi Mengusovcami a Jánovcami. Bol slávnostne prerazený 11. decembra 2007 a oficiálne odovzdaný do užívania 5. decembra 2009. Je vedený vrchom Bôrik () v pohorí Kozie chrbty.
Technické údaje.
Tunel bol razený tzv. Novou rakúskou tunelovacou metódou (NRTM). Klesá smerom na východ so sklonom 1 % a vozovka je cementobetónová so šírkou 7,5 metra. Po oboch stranách vozovky sú k dispozícii chodníky 1 m široké. Medzi technické vybavenie tunela okrem iného patrí aj zariadenie zabezpečujúce príjem vysielania Slovenského rozhlasu a príjem signálu mobilných operátorov.
Tunel mal byť projektovaný tak, aby „"zabezpečoval požiadavky ochrany krajinného prostredia prírodnej rezervácie Bôrik v ochrannom pásme chránenej krajinnej oblasti TANAP"“. Dĺžka tunelových rúr je 999 a 993 metrov.
V októbri 2014 sa stal tunel Bôrik prvým diaľničným tunelom, kde je povolená preprava nebezpečných látok.

</doc>
<doc id="235910" title="Fulham FC" url="https://sk.wikipedia.org/wiki?curid=235910">
Fulham FC

Fulham Football Club je anglický futbalový klub so sídlom vo Fulhame v juhozápadnej časti Londýna. V súčasnosti hrá v najvyššej anglickej Premier League. Fulham FC bol založený v roku 1879 a je najstarším profesionálnym futbalovým klubom v Londýne. V súčasnosti hrá klub v prvej najvysšej anglickej súťaži Premier League. V roku 2010 sa prebojovali do finále Európskej ligy UEFA, kde však podľahli Atléticu Madrid. 
Hlavní rivali Fulhamu sú kluby nachádzajúce sa na západe Londýna: Chelsea, Queens Park Rangers a Brentford. 
Súčasná zostava.
 
 
"Legenda: B - Brankár, O - Obranca, Z - Záložník, Ú - Útočník"

</doc>
<doc id="235913" title="Wigan Athletic FC" url="https://sk.wikipedia.org/wiki?curid=235913">
Wigan Athletic FC

Wigan Athletic je futbalový klub hrajúci v Anglickej lige EFL League One. Sídli vo Wigane neďaleko Manchestru. Významný úspech ešte nedosiahol.
História.
Klub Wigan Athletic bol založený v roku 1932, ale dlho nefiguroval medzi ligovými tímami. Medzi ligové profesionálne tímy bol prijatý až v roku 1978. Dlho ale bojoval len medzi 3. a 4. divíziou.
V roku 1995 do klubu prišiel podnikateľ a majiteľ obchodného reťazca JJB, obchodujúcou so športovým oblečením, David Whelan. Whelan, ktorý sa vo Wigan narodil, vyhlásil médiám smelé plány o postupe do FA Premier League. Jeho zámer sa začal podľa plánu, keď klub v roku 1997 vyhral 4. anglickú divíziu a postúpil tak do 3. divízie, kde zostal až do roku 2001, kedy sa klubu ujal nový manažér Paul Jewell, ktorý v premiérovej sezóne za "Latics" vybojoval postup do League Championship - druhej najvyššej súťaže. Tu si Wigan nepočínal vôbec zle, keď skončil siedmy a len o jednu pozíciu mu ušli boje v play-off o najvyššiu súťaž. Nasledujúcu sezónu si Wigan Athletic už postup nenechal ujsť a postúpil priamo z druhej pozície do Premier League.
Svoj debut medzi anglickou smotánkou sa mu vydaril a skončil na desiatej pozícii a len o 7 bodov mu utiekla pohárová Európa. To ale nebol jediný úspech v sezóne 2005-06, Wiganu sa totiž podarilo prebojovať až do finále Ligového pohára, kde podľahol Manchestru United. Klub po tejto sezóne opustila klub rada opôr ako Jimmy Bullard, Jason Roberts alebo Stéphane Henchoz. Ale za nich prišli hráči ako Emile Heskey, Denny Landzaat, Chris Kirkland a Antonio Valencia.

</doc>
<doc id="235922" title="Sarah Palinová" url="https://sk.wikipedia.org/wiki?curid=235922">
Sarah Palinová

Sarah Louise Palin (rodená Heath, * 11. februára 1964, Sandpoint, Idaho) je americká republikánska politička, od roku 2006 do roku 2009 guvernérka štátu Aljaška. John McCain, republikánsky kandidát na prezidenta Spojených štátov, ju 29. augusta 2008 oficiálne predstavil ako svoju kandidátku do úradu viceprezidentky Spojených štátov.
Bola prvou ženou a najmladšou osobou na guvernérskom poste v Aljaške a prvou republikánskou kandidátkou na viceprezidentku. V prípade zvolenia by sa stala prvou ženou vo viceprezidentskej funkcii v Spojených štátoch.
Troopergate - zneužitie politickej moci.
Sarah Palin vo funkcii guvernérky prepustila 11. júla 2008 Waltera Monegana, šéfa verejnej bezpečnosti Aljašky. Ten tvrdil, že o miesto prišiel, pretože odmietol prepustiť policajta Mika Wootena, ktorý sa rozvádzal so sestrou guvernérky Molly McCann.
Aljašský parlament k tomuto prípadu nazvanému "Troopergate" zriadil vyšetrovaciu komisiu. Vyšetrovanie sa pokúsila zastaviť skupina republikánskych poslancov po tom, čo sa Palinová stala kandidátkou na viceprezidentku USA, ale najvyšší súd štátu Aljaška 9. októbra 2008 zamietol žiadosť. 
Vyšetrovatelia parlamentnej komisie došli k údajnému záveru, že " "guvernérka Sarah Palin zneužila svoju moc a porušila tak etický kódex týkajúci sa výkonnej moci Aljašky" " . Vyšetrovanie aljašského disciplinárneho výboru, ktorý Palinová požiadala o preskúmaní prípadu, avšak dospel k úplne opačnému výsledku : "Neexistuje žiadna pravdepodobná príčina domnievať sa, že guvernérka alebo niektorý iný štátny úradník porušili v súvislosti s touto záležitosťou aljašský etický kódex.""

</doc>
<doc id="235981" title="Tottenham Hotspur FC" url="https://sk.wikipedia.org/wiki?curid=235981">
Tottenham Hotspur FC

Tottenham Hotspur je londýnsky futbalový klub hrajúci v anglickej FA Premier League. Jeho domácim štadiónom je Tottenham Hotspur Stadium, ktorý sa nachádza v londýnskom obvode Tottenham.
Klub bol založený ešte v roku 1882 pod názvom Hotspur Football Club. Do prvej ligy sa prebojovali až v roku 1909. Spurs boli prvým tímom, ktorý vyhrali double; víťazstvo v lige a pohári a to v roku 1961. V roku 1963 sa stali prvým britským klubom, ktorý vyhral európsky pohár, po víťazstve 5-1 nad Atléticom získali Pohár víťazov pohárov UEFA.
Štadión.
Prvým štadiónom Tottenhamu bol štadión Tottenham Marshes. V roku 1898 sa presťahoval klub na štadión Northumberland Park. Tam ale hrali len jeden rok a od roku 1899 hrajú na terajšom štadióne White Hart Lane s kapacitou 36 310 miest, ale rekord White Hart Lane je až 75 038 divákov počas FA Capu proti Sunderlandu. Prvý zápas na White Hart Lane hral Tottenham proti Notts County a vyhrali 4-1.
Sezóna 2008/2009.
Pred sezónou 2008/09 trénerovi Juande Ramosovi odišli z klubu až štyria kľúčoví hráči: Jermain Defoe do Portsmouthu, brankár Paul Robinson prestúpil do Blackburnu(ale do klubu za Paula Robinsona prišiel z PSV Eindhoven Brazílčan Heurelho Gomez), odišlo aj útočné duo Dimitar Berbatov do Manchestru United a Robbie Keane do Liverpoolu. Náhradou za nich sú Roman Pavľučenko zo Spartaku Moskva a Luka Modrić z Dinama Záhreb. Úvod do sezóny sa Tottenhamu nepodaril. Po ôsmich kolách bol Tottenham na poslednom mieste, a tak vedenie tímu sa rozhodlo ukončiť spoluprácu so španielskym trénerom Juanom Ramosom. Na jeho miesto prišiel Harry Redknapp z Portsmouthu. A hneď v prvých troch zápasov získal 7 bodov. Ale hlavne proti ťažkým súperom. Bod proti Arsenálu a dokonca porazil FC Liverpool, ale až po 14. kole postúpili v tabuľke nad hranicu zotrvania v lige. Počas jarného prestupovom období sa do Tottenhamu vrátil z Portsmouthu útočník Jermain Defoe sa 15 miliónov libier a Robbie Keane z Liverpoolu za 12 miliónov libier. Nakoniec bojovali o Európsku ligu, ale skončili na 8. mieste, s dvojbodovým odstupom na siedme miesto.
Sezóna 2009/2010.
Do klubu sa vrátila dvojica Jermain Defoe a Robbie Keane. Novým trénerov sa stal Harry Redknapp. Tottenham má v tíme množstvo anglických reprezentantov ( Jermain Defoe, Aaron Lennon, Peter Crouch, Jermain Jenas, Ledley King či Michael Dawson). Úvod sezóny vyšiel Tottenhamu výborne a hral o popredné priečky. V strede sezóny síce prišiel útlm, no po tom, ako v 32. kole zdolal doma Arsenal FC a v 34. kole vedúci tím Premier League - Chelsea FC, sa dostal na 4. miesto o 2 body pred Manchester City a stále mal reálnu šancu na ligu majstrov, kde sa napokon aj prebojoval a ako 4. tím Premier League si zahrá predkolo Ligy majstrov.
Súčasná zostava.
 
Hosťovania
 (na hosťovaní v TSG 1899 Hoffenheim)
 (na hosťovaní v Villarreal CF)
 (na hosťovaní v Norwich City FC)
 (na hosťovaní v AFC Bournemouth)
"Legenda: B - Brankár, O - Obranca, Z - Záložník, Ú - Útočník"

</doc>
<doc id="236021" title="Jesse Owens" url="https://sk.wikipedia.org/wiki?curid=236021">
Jesse Owens

 
 
 
James Cleveland "Jesse" Owens (* 12. september 1913, Oakville, Alabama, USA – † 31. marec 1980, Tucson, Arizona, USA) bol americký atlét, ktorý sa venoval behu na 100 a 200 m, a skoku do diaľky. Je štvornásobným olympijským víťazom z Berlína 1936. Ako piaty atlét v histórii olympijských hier získal "bežecké double" na trati 100 a 200 metrov.
Počas Letných olympijských hier 1936 bol ako prvý významný atlét afroamerického pôvodu sponzorovaný. Tesne pred pretekmi ho navštívil zakladateľ Adidasu Adi Dassler a ponúkol mu možnosť bežať v tretrách. Jesse súhlasil.

</doc>
<doc id="236079" title="Xenolit" url="https://sk.wikipedia.org/wiki?curid=236079">
Xenolit

Xenolit je názov fragmentu horniny alebo minerálu (vtedy sa nazýva xenokryst), uzatvoreného v horninovom bloku, ktorý má voči tomuto bloku výrazne odlišné zloženie (uzavrenina horniny rovnakého, príp. podobného typu sa nazýva autolit). Týmto termínom sa často označujú úlomky hornín v magmatitoch, ktoré sa dostali do magmy počas jej výstupu k povrchu, no xenolity sa dajú nájsť aj v sedimentoch, prípadne v meteoritoch. Xenolity môžu byť čiastočne asimilované, najmä na ich okrajoch, kde dochádzalo k reakciám s okolitou magmou.
Xenolity bázických a ultrabázických hornín (ako peridotity, kimberlity a lamprofýry) poskytujú dôležité informácie o zložení zemského plášťa, ktorý je priamo nedostupný. Magma týchto hornín je generovaná vo vrchnom plášti a pri svojom výstupe často strháva úlomy hornín (napr. peridotity). Ich chemická a minerálna analýza je jeden z mála spôsobov, ako sa dajú získať priame poznatky o stavbe plášťa Zeme. V kimberlitoch prítomnosť určitých minerálov v xenolitoch indikuje hĺbku, z akej bol kimberlit vynesený na povrch Zeme (napr. plagioklas je stabilný do , spinely v hĺbkach 25 až a pod sa stabilnými stávajú granáty s obsahom hliníka – grosulár, pyrop).

</doc>
<doc id="236188" title="Pavol Braxatoris" url="https://sk.wikipedia.org/wiki?curid=236188">
Pavol Braxatoris

Pavol Braxatoris (* 4. február 1909, Senica – † 19. január 1980, Bratislava) bol slovenský libretista, textár a jeden zo zakladateľov slovenskej operety, syn básnika a prekladateľa Martina Miloša Braxatorisa a vnuk básnika Andreja Sládkoviča. Medzi spoluzakladateľov slovenskej operety sa zaraďuje spoločne s Gejzom Dusíkom a Františkom Krištofom Veselým.
Životopis.
Narodil sa ako siedme dieťa v poradí, jeho otec bol evanjelický kňaz, básnik a prekladateľ Martin Miloš Braxatoris, jeho starý otec bol známy slovenský básnik a evanjelický kňaz Andrej Braxatoris známejší pod pseudonymom Andrej Sládkovič. Absolvoval gymnázium v Skalici. V období štúdia na gymnázií sa zoznámil s Gejzom Dusíkom. Potom, medzi rokmi 1928 – 1933 vyštudoval právo na Karlovej univerzite v Prahe. Tu napísal aj svoje prvé texty. Po absolvovaní práva na Karlovej univerzite začal pracovať ako úradník v Senici. 
Prvá opereta, ktorú vytvoril s Gejzom Dusíkom mala premiéru v roku 1938, jej názov je – "Keď rozkvitne máj". Mnohé piesne z tejto operety ako aj ďalších spoločných operiet zľudoveli, z operety "Keď rozkvitne máj" je to napríklad táto pieseň – Rodný môj kraj. Táto opereta mala premiéru v Slovenskom národnom divadle a hlavnú úlohu v nej stvárnila Mária Kišonová-Hubová, známa slovenská operná speváčka. V roku 1939 v Slovenskom Národnom divadle mala premiéru ďalšia spoločná opereta s názvom "Modrá ruža". Túto operetu hrali skoro na všetkých divadelných javiskách na Slovensku. V roku 1944 mala premiéru už tretia v poradí spoločná opereta s Gejzom Dusíkom s názvom "Tajomný prsteň".
V roku 1954 mala premiéru na Novej scéne v Bratislave ďalšia opereta Zlatá rybka. V tomto roku začal pracovať Pavol Braxatoris ako vedúci na sekretariáte Zväzu slovenských skladateľov. V roku 1956 mala v Košiciach premiéru opereta Hrnčiarsky bál, ktorej najznámejšou piesňou je Pieseň o rodnej zemi. Známejšia je táto pieseň pod názvom Najkrajší kút. Dlhoročným najznámejším interpretom tejto piesne je celosvetovo známy operný spevák Peter Dvorský. V roku 1963 mala premiéru ďalšia opereta "Karneval na Rio Grande" (uvádzaná aj pod titulom "Potulný spevák"), opereta sa odohrala v Štátnom divadle v Košiciach. V roku 1971 mala premiéru na Novej scéne v Bratislave opereta "To by bola láska". Pavol Braxatoris napísal viac ako 200 piesňových textov, mnohé z týchto piesňových textov sa stalo hitmi, ktoré sú známe aj v súčasnosti.
Mal dve dcéry Alexandra Braxatorisová (slovenská dramaturgička, prekladateľka, libretistka) a Zora Braxatorisová.

</doc>
