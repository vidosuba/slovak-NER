<doc id="326803" title="Nemecká futbalová Bundesliga" url="https://sk.wikipedia.org/wiki?curid=326803">
Nemecká futbalová Bundesliga

Bundesliga je najvyššia profesionálna nemecká futbalová liga. Založená bola v roku 1963. Hrá v nej 18 klubov a na konci sezóny dvaja poslední priamo zostupujú do nižšej ligy 2. Fußball-Bundesliga a tretí zo spodu hrá z tretím z druhej ligy baráž o prvú ligu. Od roku 1970 dominuje FC Bayern München, keď získal až 30 titulov. Celkovo hralo Bundesligu cez 50 klubov. Aktuálny víťaz je FC Bayern München.
V súčasnosti sa Bundesliga radí podľa koeficientu UEFA na tretie miesto za anglickou FA Premier League a španielskou La Ligou. V sezóne 2009/2010 bola priemerná návštevnosť 41 802 fanúšikov na zápas.
Zoznam víťazov.
Celkovo vyhralo nemeckú Bundesligu 43 klubov. Najviac FC Bayern München a to 29 titulov (nie všetky v novodobej histórii) (, potom nasleduje klub FC Dynamo Berlín z 10 titulmi (ale všetky v NDR Oberlige). A tretí najlepší klub je 1. FC Nürnberg z 9 titulmi.

</doc>
<doc id="326911" title="Kékes" url="https://sk.wikipedia.org/wiki?curid=326911">
Kékes

Kékes alebo Kékestető () je najvyšší vrch v Maďarsku. Nachádza sa na severe krajiny v Hevešskej župe v pohorí Matra. Na vrchole sa nachádza 176 metrov vysoká televízna veža s rozhľadňou z roku 1958. Vrchol je obľúbenou turistickou atrakciou. Na jeho svahu sú s najdlhšie zjazdovky v krajine.
Názov "Kékes" je odvodený z častej modrastej farby vrchola. V maďarčine znamená slovo "kék" modrý a "kékes" modrastý
Vysielač Kékes.
Vysielač Kékes sa spolu s inými objektmi nachádza na vrchole hory. Je situovaný asi severovýchodne od mesta Gyöngyös a je prístupný asfaltovou cestou.
Kotvená veža bola sprevádzkovaná v roku 1981 a s výškou 176 metrov patrí k najvyšším stavbám v Maďarsku. Zabezpečuje šírenie televízneho aj rozhlasového signálu pre severnú časť stredného Maďarska, no vďaka vysokej efektívnej výške, vysokým vyžiareným výkonom a svojej polohe je jeho signál zachytiteľný aj na veľkej časti západného a stredného Slovenska.
Vysielanie.
V súčasnej dobe je možné z vysielača prijímať:

</doc>
<doc id="326932" title="Irving Kaplansky" url="https://sk.wikipedia.org/wiki?curid=326932">
Irving Kaplansky

Irving Kaplansky (* 22. marec 1917, Toronto, Ontário, Kanada – † 25. jún 2006, Los Angeles, Kalifornia, USA) bol kanadský matematik. Zaoberal sa predovšetkým rôznymi oblasťami algebry – najmä teóriou grúp, teóriou okruhov a teóriou polí. Vo funkcionálnej analýze sa zaoberal operátorovou algebrou. Pracoval však aj v teórii čísel, teórii hier, štatistike a kombinatorike. Bol študentom Saundersa Mac Lana.
Po Kaplanskom je pomenovaných desať domnienok okolo Hopfových algebier, známych ako Kaplanského domnienky, ako aj tzv. Kaplanského veta o hustote v teórii von Neumannových algebier. Jeho meno tiež nesie Kaplanského veta o kvadratických formách, ktorá hovorí, že každé prvočíslo kongruentné s číslom 1 modulo 16 sa dá zapísať v tvare buď žiadnej alebo oboch kvadratických foriem formula_1 a formula_2 a každé prvočíslo kongruentné s číslom 9 modulo 16 sa dá zapísať v tvare práve jednej z týchto foriem.
Irving Kaplansky bol aj výborným klaviristom. Bol tiež otcom známej folkovej speváčky a pesničkárky Lucy Kaplanskej.

</doc>
<doc id="326934" title="Obchodný dom Tesco (Košice)" url="https://sk.wikipedia.org/wiki?curid=326934">
Obchodný dom Tesco (Košice)

Obchodný dom Tesco v Košiciach (pôvodne v rokoch 1968 – 1994 "Obchodný dom Prior" a 1994 – 1996 "Obchodný dom K-Mart") je moderná štvorposchodová budova obchodného domu na rohu Hlavnej ulice a Kasárenského námestia.
Opis objektu.
Projekt budovy vypracovala v rokoch 1962 až 1964 architektka Růžena Žertová zo Štátneho projektového ústavu obchodu v Brne. Ide o mohutnú päťposchodovú stavbu, ktorá bola necitlivo zasadená do priestoru historického centra medzi budovy z konca 19. storočia. Výstavba si takisto vyžiadala asanáciu viacerých objektov. Parcela obchodného domu má rozlohu 3 500 metrov štvorcových. Samotný objekt zaberá obdĺžnikový pôdorys s rozmermi 30-krát 76 metrov, pričom je dlhšou stranou orientovaný na sever, teda do Kasárenského námestia. Budova má jedno podzemné a päť nadzemných podlaží – suterén je rozšírený pod pôdorysný tvar a najvyššie podlažie je naopak ustupujúce. Celková plocha podlaží je a budova obostavala priestor 71 tisíc metrov kubických.
Stavba nadväzuje na susedný moderný výškový obytno-obchodný dom vybudovaný začiatkom 40. rokov. Fasáda priečelia bola vytvorená v betónovej štruktúre a dekoratívna bosáž pripomína renesančnú architektúru. Hlavná hmota budovy je podložená priehľadným soklom, kde boli v minulosti výkladné skrine, ktoré sa časom zmenili na prevádzku pizzerie.
Objekt je vlastne železobetónový monolitický skelet s modulom stĺpov 9-krát 9 metrov. Obvodový plášť je na prvom až treťom poschodí tehlový s obkladom z terazzových tvárnic s rozmermi 50-krát 50 centimetrov. Tvárnice navrhla akademická sochárka Jana Bartošová-Vilhanová a vyrobilo ich družstvo Cementa v Šarišských Lúkach. Umelecká výzdoba interiéru pochádza od Pavla Navrátila a Vojtecha Takáča.
Predajné priestory boli pôvodne na prízemí a prvom až treťom podlaží a mali celkovú plochu 7 tisíc štvorcových metrov. V roku 2008 prebehla rekonštrukcia suterénu a bolo pridaných ďalších 2 tisíc m2 predajnej plochy. V hornom štvrtom poschodí sú kancelárie a centrálne šatne a pôvodne aj spoločenské miestnosti, bufet a klubovňa.
Zásobovanie je vyriešené situovaním prijímacej haly v suteréne v zadnej časti budovy. Tá bola rozšírená a čiastočne upravená v priebehu 90. rokov po zmene majiteľa. Všetky predajné a skladové priestory sú od začiatku klimatizované a ostatné miestnosti sú vykurované centrálnym teplovodným vykurovacím systémom.
Pracovný názov projektu bol "Obchodný dom Hornád", pretože nový obchodný dom de facto nahradil pôvodný OD Hornád, ktorý sídlil v Andrášiho paláci. Výstavbu, ktorá prebiehala v rokoch 1965 až 1968, zabezpečoval národný podnik Hutné stavby Košice. Investorom bol oborový podnik Obchodné domy Bratislava a náklady na výstavbu sa vyšplhali na hodnotu 52 miliónov Kčs.
V súčasnosti je verejne známe ukončenie činnosti OD Tesco ku 15. aprílu 2018, objekt kúpila prešovská developerská spoločnosť MEDESPOL s.r.o, ktorá plánuje budovu kompletne zrekonštruovať a vytvoriť tak nový moderný polyfunkčný objekt v centre mesta.
Investor a developer, spoločnosť ARKON, a.s., v máji 2019 odkúpila budovu od popradskej skupiny AZOR. Nastávajúci investor plánuje komplexnú rekonštrukciu obchodného domu na OD Urban, ktorá zachová pôvodný vzhľad budovy bez zásahov do vzhľadu fasády, kvôli podmienkam vyplývajúcich z pamiatkovej ochrany celej centrálnej zóny.

</doc>
<doc id="326979" title="Alain Connes" url="https://sk.wikipedia.org/wiki?curid=326979">
Alain Connes

Alain Connes (* 1. apríl 1947, Draguignan, Var, Francúzsko) je francúzsky matematik. Je známy predovšetkým vďaka svojej práci vo funkcionálnej analýze, presnejšie v teórii operátorových algebier a špeciálne von Neumannových algebier, ako aj vďaka cyklickým kohomológiam, ktoré boli prvým krokom k nekomutatívnej diferenciálnej geometrii. Svoju prácu aplikoval vo viacerých oblastiach matematiky a teoretickej fyziky, ako napríklad v teórii čísel, diferenciálnej geometrii a časticovej fyzike. Je nositeľom viacerých vedeckých ocenení, vrátane Fieldsovej medaily za rok 1982.

</doc>
<doc id="327025" title="Apúlia" url="https://sk.wikipedia.org/wiki?curid=327025">
Apúlia

Apúlia (tal. "Puglia") je región na juhovýchode Talianska. hraničí na východe s Jadranským, na juhovýchode s Iónskym morom a na juhu s Otrantským prielivom a Tarentským zálivom. Južná časť regiónu známa ako Salento tvorí „opätok“ na tzv. „talianskej čižme“ a severnú časť tvorí historický a geografický sub-región Gargano. Susedí aj s ostatnými talianskymi regiónmi, s Molise na severe, Kampánia na západe a Basilicata na juhozápade.
Administratívne delenie.
Apúlia je rozdelená do 6 provincií. (oficiálne dáta pre 6. provinciu (Barletta-Andria-Trani), vytvorenú v 2009, budú dostupné pri sčítaní v roku 2011) :

</doc>
<doc id="327072" title="Ostrovy Spoločnosti" url="https://sk.wikipedia.org/wiki?curid=327072">
Ostrovy Spoločnosti

Ostrovy Spoločnosti (, po tahitsky "Tōtaiete mā") alebo (nenormovaný názov) Spoločenské ostrovy je súostrovie v južnom Pacifiku na 15°18° j.š., 148°155° z.d. Administratívne patrí pod Francúzsku Polynéziu. Hoci je rozšírený názor, že kapitán James Cook ostrovy pomenoval "Society Islands" na počesť britskej Kráľovskej spoločnosti, ktorá sponzorovala prieskum týchto vôd, Cook sám uvádza vo svojom lodnom denníku, že ostrovy pomenoval Spoločenské, pretože „ležia súvisle jeden vedľa druhého."
Súostrovie sa delí zemepisne, politicky i administratívne na dve časti: 
Ostrovy sú sčasti sopečného, sčasti korálového pôvodu.
V roku 1843 sa súostrovie stalo francúzskym protektorátom a v roku 1880 kolóniou. Podľa sčítania obyvateľstva v auguste 2007 na nich žije 227 807 ľudí.

</doc>
<doc id="327099" title="Strana čiernych panterov" url="https://sk.wikipedia.org/wiki?curid=327099">
Strana čiernych panterov

Strana Čiernych panterov (angl. "Black Panther Party"), pôvodným názvom Strana Čiernych panterov za sebaobranu (angl. "Black Panther Party for Self-Defense"), bola radikálna ľavicová černošská organizácia pôsobiaca v SŠA (USA) od polovice 60. do 70. rokov 20. storočia. Jej členovia sú známi aj ako Čierni panteri.
Svojho času bola významným hnutím americkej mimoparlamentnej opozície a stala jednou z hlavných ikon alternatívnej kultúry 60. rokov.
História a aktivity.
Organizáciu založili v októbri 1966 v kalifornskom Oaklande černošskí aktivisti Huey P. Newton a Bobby Seale a pôvodne mala slúžiť hlavne ako domobrana určená pre ochranu černošských štvrtí a komunít pred rasizmom a policajnou brutalitou. Ciele a filozofia organizácie sa časom vyvíjali smerom k podpore a presadzovaniu socializmu a komunizmu, mnohí z lídrov organizácie boli maoisti. Reputácia Čiernych panterov ako hnutia podporujúceho tzv. čierny nacionalizmus však často pritiahla ľudí aj s iným politickým zmýšľaním a tak sa v rámci celej strany nikdy nedosiahol ideologický konsenzus. Organizácia napriek tomu vydala svoj kľúčový 10-bodový program s názvom "Čo chceme, v čo veríme", ktorý obsahoval požiadavky na zlepšenie postavenia černošskej menšiny a apel na zmeny spoločenského systému.
Popularita Čiernych panterov rýchlo narastala, počet ich členov do r. 1968 presiahol 5000 a organizácia rozšírila svoju pôsobnosť do väčšiny veľkých amerických miest. Čierni panteri sa stali jednou z ikon subkultúry 60. rokov a aj v súvislosti s ich odporom voči vojne vo Vietname s nimi začalo sympatizovať aj mnoho nečernochov, hlavne z radov radikálnej protestujúcej mládeže. Aj kvôli tomu vedenie Čiernych panterov definitívne odsúdilo čierny nacionalizmus ako „čierny rasizmus“ a v súvislosti so svojou politikou sa začali viac zaoberať sociálnymi programami, do ktorých sa mohol zapojiť ktokoľvek bez ohľadu na farbu pleti. Tieto programy sa zameriavali hlavne na pomoc chudobným černošským komunitám, poskytovanie bezplatnej zdravotnej starostlivosti, vzdelávania a stravy chudobným deťom (známy bol ich program s názvom "Voľné raňajky pre deti"), či boj proti drogám. Mnohé z týchto aktivít však boli zatienené ich militantnou a niekedy až násilnou taktikou, s ktorou sa často púšťali do konfrontácii s políciou pri „ochrane“ černošských štvrtí (podľa oficiálnych zdrojov boli Čierni panteri pri rôznych potýčkach zodpovední za smrť minimálne 15 policajtov).
Bezpečnostné zložky štátu na čele s FBI označili organizáciu ako „najväčšiu hrozbu pre vnútornú bezpečnosť krajiny“ a rozvinuli proti nej (a ďalším radikálnym hnutiam tej doby) rozsiahlu kampaň známu ako COINTELPRO, ktorá mala zničiť organizáciu vďaka zastrašovaniu, infiltrácii, falošným obvineniam a celkovej diskreditácii hnutia. Mnoho lídrov organizácie bolo zatknutých a obvinených z rôznych trestných činov (vrátane zakladateľov H. Newtona a B. Seala), pričom sa neskôr v mnohých prípadoch ukázalo, že išlo o vykonštruované obvinenia. Viacero členov bolo zabitých pri policajných raziách a prestrelkách (celkovo do r. 1970 minimálne 34), pričom v niektorých prípadoch je vysoko pravdepodobné, že išlo o cielené vraždy, ako napr. v prípade smrti Freda Hamptona z decembra 1969.
Aj vďaka diskreditačnej kampani a vnútorným rozporom začala popularita Čiernych panterov od konca 60. rokov klesať, po r. 1972 sa ich aktivity zminimalizovali a v polovici 70. rokov sa hnutie definitívne rozpadlo. Mnoho bývalých členov hnutia však ostalo poprednými afroamerickými aktivistami, alebo sa stali významnými komunitnými politikmi.

</doc>
<doc id="327208" title="Basilicata" url="https://sk.wikipedia.org/wiki?curid=327208">
Basilicata

Basilicata je región na juhu Talianska. Na západe susedí s Kampániou, na severe a východe s Apúliou a na juhu s Kalábriou. Územie regiónu zasahuje aj k moru, na západe je to krátky úsek pobrežia Tyrrhenského mora a na východe zasa Iónske more (Tarentský záliv). 
Geografia.
Basilicata je hornaté územie, ktoré sa rozkladá na veľkej časti južných Apenín, medzi riekou Ofanto, masívom Monte Pollino na juhu a riekou Bradano na východe. Nachádza sa tu vyhasnutá sopka Monte Vulture, pričom okolie je seizmicky aktívne, najmä pri mestách Melfi a Potenza. Veľká časť regiónu bola zdevastovaná pri veľkom zemetrasení v roku 1857.
Dejiny.
Región bol v minulosti známy aj ako Lucania, podľa pôvodných obyvateľov. Územie pred príchodom Grékov v 7. storočí pred Kr. obývali Samniti. Gréci toto územie začlenili do Magna Graecia, založili viaceré mestá, podporili poľnohospodárstvo a zaviedli obchod. Približne od 2. storočia pred Kr. bolo územie pod nadvládou Rimanov. Po Rimanoch na území vládla Byzantská ríša, ktorá pomenovala územie ako Basilicata. Neskôr toto územie napadli Normani a Švábi. V 13. storočí bola nastolená feudálna spoločnosť a región zostal v hlbokej chudobe. Neskôr v regióne panovalo Kráľovstvo oboch Sicílií a v roku 1860 sa Basilicata vzburou pridala k Talianskemu kráľovstvu. Počas tohto obdobia bolo štátom skonfiškované a predané veľké územie, ktoré vlastnila rímskokatolícka cirkev. Novými vlastníkmi ale bola hŕstka bohatých ľudí a obyčajní ľudia žili stále v chudobe. Vznikol tak fenomén miestnych zbojníkov, ktorých podporovala cirkev, aby povstali proti novému štátu. Tento odpor trval ešte veľa rokov. Po druhej svetovej vojne sa situácia vďaka pozemkovej reforme začala v regióne zlepšovať. V roku 1952 boli obyvatelia Sassi di Matera (stará časť mesta Matera) štátom presťahovaní, ale viacerí už predtým emigrovali čo viedlo k veľkej demografickej kríze. V roku 1994 bola Sassi di Matera zapísaná do Svetového dedičstva UNESCO, automobilka Fiat začala vyrábať v meste Melfi a vznikol Národný park Pollino.
Administratívne delenie.
Basilicata je rozdelená do dvoch provincií:

</doc>
<doc id="327286" title="Streľba v Devínskej Novej Vsi 30. augusta 2010" url="https://sk.wikipedia.org/wiki?curid=327286">
Streľba v Devínskej Novej Vsi 30. augusta 2010

Streľba v Devínskej Novej Vsi 30. augusta 2010 sa odohrala 30. augusta 2010 pred desiatou hodinou dopoludnia na Ulici Pavla Horova v bratislavskej mestskej časti Devínska Nová Ves. Zomrelo pri nej osem ľudí (vrátane páchateľa) a 15 bolo zranených.
Kvôli tomuto incidentu vyhlásila vláda Slovenskej republiky na 2. septembra 2010 štátny smútok v čase od 8:00 do 18:00 hod. V histórii Slovenskej republiky je to šiesty štátny smútok.
Priebeh útoku.
Páchateľ začal strieľať v byte na treťom poschodí na Ulici Pavla Horova 1, kde žila rodina. Bol ozbrojený samopalom vzoru 58 a dvoma inými zbraňami. Po zabití všetkých ľudí v byte (štyroch žien a jedného muža), strelec išiel smerom k východu, kde stretol a zabil ďalšieho muža z rovnakej rodiny. Potom pokračoval na ulicu, kde začal paľbu a zasiahol niekoľko áut v okolí. Počas streľby miestny úrad vyzýval ľudí prostredníctvom miestneho rozhlasu, aby nestáli pri okne. Následne začal páchateľ Harman chodiť po ulici a strieľať do okien. Pri tejto streľbe zasiahol 52-ročnú ženu, ktorá vyšla na balkón. Táto neskôr zomrela.
Polícia dorazila dve minúty po streľbe. Jeden policajt bol postrelený útočníkom do tváre; guľka nebola smrtiaca. 25 minút po nahlásení streľby dorazila na miesto zásahová jednotka z Malaciek. Páchateľa zasiahol do ľavej strany hrudníka výstrel policajta zo špeciálnej jednotky. Následne spáchal samovraždu výstrelom do hlavy.
Páchateľ.
Strelcom bol 48-ročný Ľubomír Harman, ktorý žil v rovnakej budove ako jeho obete. Legálne vlastnil šesť zbraní vrátane športovej verzie útočnej pušky Vz. 58, z ktorej strieľal pri útoku. Vyšetrovatelia zatiaľ motív jeho činu nepoznajú. Po strel’be ho obkl’účili policajti, ale Harman spáchal samovraždu rovno pred nimi.
Reakcie.
Nasledujúci deň minister vnútra Daniel Lipšic (KDH) oznámil, že slovenská polícia je pripravená na vykonanie mnohých zmien, ktoré by mali zabrániť podobným útokom v budúcnosti. Jedným z týchto zlepšení by malo byť doplnenie výzbroje, kedy policajné hliadky budú povinne nosiť pri sebe samopal vzor 61 Škorpión. Vlastníctvo automatických zbraní civilnými osobami bude zakázané a nebude dovolené za žiadnych okolnosti (vrátane súťažnej streľby). Sprísnia sa podmienky vlastníctva strelných zbraní, kde vydaniu zbrojného preukazu bude predchádzať psychologické vyšetrenia a toto vyšetrenie sa bude musieť opakovať každých päť rokov.

</doc>
<doc id="327328" title="Magdaléna Hajóssyová" url="https://sk.wikipedia.org/wiki?curid=327328">
Magdaléna Hajóssyová

Magdaléna Hajóssyová (* 25. júl 1946, Bratislava) je medzinárodne uznávaná slovenská speváčka (sopranistka) a hudobná pedagogička. Žije a pracuje striedavo v Prahe, Berlíne a na Slovensku.
Umelecká činnosť.
Od roku 1979 je stálou členkou Štátnej opery Praha, kde stvárnila mnoho sólových rolí. 
Pedagogická činnosť.
Je vedúca speváckeho oddelenia na pražskej Akadémii múzických umení.
Medzi jej žiakov patrí napríklad Anda-Louise Bogza, sopranistka rumunského pôvodu trvale žijúca v Prahe, sólistka Národného divadla, Štátnej opery Praha a ďalších popredných českých aj zahraničných divadiel.
Nahrala rad hudobných nahrávok.

</doc>
<doc id="327341" title="Waldershof" url="https://sk.wikipedia.org/wiki?curid=327341">
Waldershof

Waldershof je nemecké mesto v bavorskom krajskom okrese Tirschenreuth. V roku 2008 tu žilo 4 474 obyvateľov.
Dejiny.
Prvýkrát je Waldershof zmieňovaný ako "Waltershove" v roku 1263. V roku 1463 boli obci požičané tržné práva. Zámok aj mestečko zostali až do sekularizácie v roku 1802 majetkom waldsassenského kláštora, a neskôr, v roku 1806 boli pripojené k Bavorskému kráľovstvu. V roku 1907 bola založená porcelánka Haviland, ktorá silno ovplyvnila priemyselnú budúcnosť obce. V roku 1963 bol Waldershof povýšený na mesto.
V súčasnosti je Waldershof šiestym najväčším mestom v okrese Tirschenreuth. Časom, kedy sa mesta Waldershof a Marktredwitz rozrástali a ich hranice sa k sebe približovali, vytvorili aglomeráciu s približne 23 000 obyvateľmi. V súčasnosti je priestor Wunsiedel - Marktredwitz - Waldershof najväčšou cezregionálnou aglomeráciou, ktorá je považovaná za centrum oblasti.
Doprava.
Cesty.
Mestom prechádza cesta z Markredwitz. V blízkosti sa nachádza diaľnica A93, z ktorej je možné dostať sa do Waldershofu výjazdom Pechbrunn.
Železnica.
Waldershof má vlastnú železničnú zastávku na trati Cheb - Norimberg. Veľmi blízka stanica v susednom Marktredwitz je významným železničným uzlom celej oblasti.
Miestne časti.
Waldershof má 27 miestnych časti:
Bärnest, Buchlohhäuser, Gefällmühle, Hard, Harlachberg, Harlachhammer, Harlachhof, Harlachmühle, Helmbrechts, Hohenhard, Kaltenlohe, Kössain, Lengenfeld, Masch, Neumühle, Paulusmühle, Poppenreuth, Rodenzenreuth, Rosenhammer, Schafbruck, Schurbach, Silbermühle, Stemetsbach, Stieglmühle, Walbenreuth, Waldershof, Wolfersreuth.

</doc>
<doc id="327349" title="Isadore Singer" url="https://sk.wikipedia.org/wiki?curid=327349">
Isadore Singer

Isadore Manuel Singer (* 3. máj 1924, Detroit, Michigan, USA – † 11. február 2021) bol americký matematik a emeritný profesor matematiky na Massachusettskom technologickom inštitúte.
Bol známy predovšetkým vďaka práci v diferenciálnej geometrii a diferenciálnej topológii a vďaka tzv. Atiyahovej-Singerovej vete o indexoch, ktorú objavil spoločne s Michaelom Atiyahom, a ktorá znamenala objav nových súvislostí medzi geometriou, topológiou, matematickou analýzou a teoretickou fyzikou.
V roku 2004 dostal spoločne s Atiyahom Abelovu cenu.

</doc>
<doc id="327362" title="Marky" url="https://sk.wikipedia.org/wiki?curid=327362">
Marky

Marky (tal. "Marche") je región na východe centrálnej časti Talianska. Susedí s regiónom Emilia-Romagna a republikou San Maríno na severe a s regiónmi: Toskánsko sa severozápade, Umbria na západe, Abruzzy a Lazio na juhu. Na západe má pobrežie Jadranského mora. Okrem riečnych údolí a pobrežia je krajina hornatá, hlavnú časť tvoria Apeniny. V 19. storočí spojila región pozdĺž pobrežia železnica z Bologne do Brindisi. Hornaté vnútrozemie nemá rozvinutú dopravnú infraštruktúru a cesta zo severu na juh je dostupná nerovnými cestami cez horské priesmyky.
Dejiny.
V minulosti bol región známy ako Picenum. Pobrežie obýval galský kmeň Samnitov. Boli dobytí Rimanmi v Bitke pri Sentine roku 295 pred Kr. Rimania založili viaceré kolónie a spojili ich s Rímom cestami Via Flaminia a Via Salaria. Mesto Ascoli Piceno bolo strediskom Spojeneckej vojny (9189 pred Kr., tiež: Marsická vojna).
Po páde Západorímskej ríše napadli región Góti. Po vojne (535554) bol región súčasťou byzantského exarchátu Ravenna (mestá Ancona, Fano, Pesaro, Rimini a Senigallia vytvorili skupinu Pentapolis). Po páde exarchátu bol región krátko v moci Longobardov ale na konci 8. storočia bol dobytí Karolom Veľkým.
Administratívne delenie.
Región je rozdelený na 5 provincií (oficiálne údaje pre 5. provinciu (Fermo), založenú v 2009, budú dostupné po sčítaní v roku 2011. Údaje sú zahrnuté v provincii Ascoli Piceno, ktorej bola do roku 2009 súčasťou.):

</doc>
<doc id="327428" title="Katedrála svätého Sávu (Belehrad)" url="https://sk.wikipedia.org/wiki?curid=327428">
Katedrála svätého Sávu (Belehrad)

Katedrála svätého Sávu () v Belehrade je hlavným pravoslávnym chrámom srbskej pravoslávnej cirkvi. Súčasne je to najväčší pravoslávny chrám v Srbsku a na Balkáne a jeden z najväčších pravoslávnych chrámov na svete. Je pomenovaný podľa srbského národného hrdinu a svätca svätého Sávu, ktorý žil v rokoch 1175 až 1236 na území stredovekého srbského štátu v období jeho najväčšieho rozkvetu. Nachádza sa v mestskej časti Vračar.
História.
Katedrála bola postavená na mieste staršieho srbského chrámu, ktorý v 16. storočí zničili tureckí okupanti. Nový chrám sa budoval pomerne dlho (od 1935 až do roku 2004). Jeho stavbu prerušila druhá svetová vojna a nemecká okupácia a v stavbe sa nepokračovalo ani v prvých rokoch komunistickej diktatúry. Stavebné práce sa rozbehli až v roku 1986. V roku 1989 bola dokončená kupola. 20. apríla 1999 tu spoločne slúžili pravoslávnu liturgiu ruský patriarcha Alexej II. a srbský patriarcha Pavle. Posledné úpravy boli dokončené v roku 2004.
Architektúra.
Hlavnými architektmi chrámu boli Bogdan Nestorović a Aleksandar Deroko. Vybudovaný je v novobyzantskom architektonickom štýle. Vzorom najväčšieho srbského chrámu bol byzantský chrám v Konštantínopole Hagia Sofia – Chrám Božej Múdrosti, ktorý bol postavený v čase byzantského cisára Justiniána I.. Fasáda chrámu je z bieleho mramoru a granitu. Najvyššia kupola má výšku 65 metrov. Do chrámu sa zmestí takmer 15 000 veriacich. V krypte sú pozostatky svätého Sávu, princa Lazara a iných osobností srbskej histórie. Chrám je symbolom srbského vlastenectva, histórie srbského národa a jeho pravoslávnej cirkvi.

</doc>
<doc id="327429" title="John Flanagan (spisovateľ)" url="https://sk.wikipedia.org/wiki?curid=327429">
John Flanagan (spisovateľ)

John Flanagan (* 22. máj 1944) je austrálsky spisovateľ fantasy. Žije v Sydney so svojou manželkou. Jeho najznámejšou prácou je séria kníh "Hraničiarov učeň", ktorých hlavným hrdinom je chlapec Will.
Životopis.
Predtým ako sa stal spisovateľom, pracoval v reklame. Podieľal sa na výrobe televízneho seriálu Hey Dad! Podľa vlastných slov, knihy začal písať, aby svojho syna priviedol k čítaniu. Začal pred desiatimi rokmi a stále pokračuje. "Hraničiarov učeň" má byť v budúcnosti sfilmovaný. Celkovo zatiaľ vyšlo jedenásť kníh tejto série, prvých osem aj v slovenčine. V súčasnosti sa autor venuje preqelom a sequelom série a sérii Brotherhood ("Bratrstvo").
V roku 2008 bola jeho kniha "Erak's Ransom" organizáciou Australian Publishers Association vyhlásená za detskú knihu roka. Za túto knihu získal tiež International Success Award for "Erak's Ransom".
Bibliografia.
Séria Hraničiarov učeň.
Séria bola napísaná v anglickom jazyku, všetky časti boli v českom preklade vydané vydavateľstvom Egmont ČR. V slovenskom jazyku bolo vo vydavateľstve Egmont SK do roku 2021 vydaných prvých osem kníh série.

</doc>
<doc id="327453" title="Obytné domy na Štefánikovej, Podtatranského a Starej baštovej ulici" url="https://sk.wikipedia.org/wiki?curid=327453">
Obytné domy na Štefánikovej, Podtatranského a Starej baštovej ulici

Obytné domy na Štefánikovej, Podtatranského a Starej baštovej ulici v Košiciach (v minulosti označované aj ako "Štátne obytné domy česko-slovenských štátnych zamestnancov") je komplex obytných budov na východnom okraji historického centra Košíc postavený v rokoch 1921 až 1924. 
Ide o monumentálny obytný domový blok so zložitým pôdorysom s troma uzavretými nádvoriami. Stojí na mieste niekdajšieho cintorína reformovanej cirkvi a rozsiahlej záhrady. V severozápadnej časti komplexu sa nachádza Katova bašta a replika domu Františka II. Rákociho známa ako Rodošto. Autor tohto architektonického diela je neznámy, no pravdepodobne išlo o skúseného architekta, ktorý tvoril v duchu rondokubizmu. V severnej časti je komplex obytných domov ukončený plochou neomietnutou stenou bez napojenia na ďalšiu zástavbu Štefánikovej ulice, čo vzbudzuje dojem, že pôvodné plány počítali s o čosi väčšou rozlohou. Výstavbu realizovala firma známeho košického staviteľa Huga Kabosa.
V roku 1981 bol obytný komplex vyhlásený za kultúrnu pamiatku a neskôr bol preklasifikovaný na národnú kultúrnu pamiatku. V jednom z bytov istý čas žil aj slovenský básnik, osvetový pracovník a publicista Anton Prídavok.
Za autora projektu označuje Ľubica Poklembová, architekta Bedřicha Bendelmayera.

</doc>
<doc id="327494" title="Osemposchoďák (Košice)" url="https://sk.wikipedia.org/wiki?curid=327494">
Osemposchoďák (Košice)

Osempochoďák (pôvodne "Assicurazioni Generali Trieste", ) je funkcionalistická budova v Košiciach stojaca na rohu Hlavnej a Pribinovej ulice. 
Dejiny.
Budova stoji na mieste bývalého "Starkovho domu", ktorý tu stál do roku 1937. V jeho prízemných častiach bývali obchody a "Waldov bankový dom". V roku 1937 vypracoval slovenský architekt Alexander Skutecký projekt deväť-podlažnej výškovej budovy, ktorá mala slúžiť terstskej poisťovni "Assicurazioni Generali". Budovu staval košický staviteľ českého pôvodu Alois Novák, no dokončili ju až za maďarskej okupácie v roku 1939. Kamenárske práce vyhotovil košický majster talianskeho pôvodu Angelo di Valentin. Po druhej svetovej vojne budovu prebrala štátna poisťovňa "Slovan". Na prízemí okrem nej bola ešte cukráreň a vo výškovej časti byty. Poisťovňa v tejto budove sídli dodnes - v súčasnosti je to Allianz – Slovenská poisťovňa.
V roku 1982 bola budova vyhlásená za kultúrnu pamiatku a neskôr bola preklasifikovaná na národnú kultúrnu pamiatku.
Budova.
Členitý dojem tejto budovy graduje zo šiestich podlaží základnej hmoty až na deväť vo výškovej časti. Dvojpodlažný parter je obložený leštenými travertínovými platňami a do ulice sa otvára veľkými okennými otvormi a v kombinácii s dlhými lodžiami nižšieho krídla ozvláštňuje inak puristicky striedmu fasádu. Na rohovej veži sa nachádzajú jednoduché štvordielne okná. Budovu kryje tenká strešná doska podopieraná sériou malých konzol. Architektúra budovy je čisto funkcionalistická, bez akýchkoľvek historizujúcich prvkov.

</doc>
<doc id="327518" title="Bývalý Hotel Palace (Košice)" url="https://sk.wikipedia.org/wiki?curid=327518">
Bývalý Hotel Palace (Košice)

Bývalý Hotel Palace () je funkcionalistická budova v Košiciach stojaca na Štefánikovej ulici. 
Dejiny.
Budova bola naprojektovaná a vystavaná architektom Ondrejom Resatkóm v rokoch 1936 a 1937. Prvým majiteľom budovy bol autorov zať, hoteliér Robert Schmiedl.
Po druhej svetovej vojne bol hotel znárodnený, no slúžil návštevníkom Košíc až do 70. rokov. Vtedy tu boli nasťahované kancelárie národného podniku Prefa. Kancelárie sú v budove dodnes, v rokoch 2006 až 2008 prešla rekonštrukciou a jej zadné trakty boli rozšírené o obytné priestory.
V roku 1982 bola budova vyhlásená za kultúrnu pamiatku a neskôr bola preklasifikovaná na národnú kultúrnu pamiatku.
Budova.
Architekt Ondrej Resatkó túto budovu navrhol ako päťpodlažnú, s výraznými funkcionalistickými znakmi, z ktorých najbadateľnejšou je čiastočne vysunutá hmota nad vchodom a na nej okenné otvory radené do troch vertikálnych pásov. Hotel mal komfortné vybavenie, bol dokonca prvým hotelom v meste, ktorý mal výťah. V každej z izieb bol zavedený telefón. Mimo hotelovej časti bola v priestoroch terajšieho polyfunkčného centra jedáleň s uznávanou kuchyňou, piváreň a v letnom období záhradná reštaurácia.

</doc>
<doc id="327578" title="Stará radnica (Košice)" url="https://sk.wikipedia.org/wiki?curid=327578">
Stará radnica (Košice)

Stará radnica v Košiciach je barokovo-klasicistická budova, ktorá stojí na Hlavnej ulici 59 neďaleko budovy Štátneho divadla. 
História.
Na mieste, kde dnes stojí bývalá radničná budova, stávali na konci 13. storočia dva bohaté meštianske domy. Jeden z nich vlastnil v 15. storočí významný košický rodák, kancelár kráľovstva a arcibiskup - prímas Uhorska, Juraj Satmáry. 
Neskôr boli domy spojené a od začiatku 17. storočia v nich sídlila mestská radnica. Súčasná budova palácového typu bola postavená v rokoch 1779 až 1780 v barokovo-klasicistickom štýle. Autorom projektu bol Ján Langer. Fasáda budovy je bohato členená, dotvorená balustrádou a sochami s antickými výjavmi, ktoré sú dielom sochára Antona Krausa. V tympanóne je umiestnený erb mesta. Interiér budovy je zdobený viacerými maľbami, ktorých autorom je maliar Erasmus Schrött, ktorý vymaľoval aj interiér neďaleko stojaceho Kostola Najsvätejšej Trojice.
Na prelome rokov 1805 a 1806 v tejto budove strávil ubytovaný päť dní ruský vojvodca Michail Kutuzov, ktorý sa porazený vracal z jednej z napoleonskych bitiek. Túto udalosť zaznamenáva aj pamätná tabuľa osadená neďaleko vchodovej brány.
Počas rušného roku 1919 sa stala radničná budova centrom vojenských prehliadok. Počas trvania Slovenskej republiky rád bola nakrátko sídlom najvyššieho orgánu Revolučnej vládnej rady.
Radnica mesta Košice túto budovu využívala až do roku 1928, keď bola presťahovaná do novej radničnej budovy na Hviezdoslavovej ulici. Odvtedy až do roku 1995 budova slúžila mestskej knižnici a dnes ju mesto využíva na reprezentačné účely. V prízemí budovy sa nachádza aj pobočka mestského informačného centra (MiC).
Kino Slovan.
V zadnom trakte budovy bolo v roku 1927 pristavané kino Slovan (dnes Capitol). Autorom projektu prístavby bol známy košický architekt Ľudovít Oelschläger. Napriek stiesnenej priestorovej situácii sa Oelschläger zhostil zadania komplexne a využil pritom aj celý diapazón svojich obľúbených architektonických článkov. Vstup do priestoru kina zvýrazňuje šestica kónicky sa dohora rozširujúcich stĺpov s lucernami namiesto hlavíc, na prvom podlaží sú to prevýšené arkádové okná a priečelie uzatvára vysoká atika s oblúčkovým ornamentom. Na koncentrovanej prehliadke motívov charakteristických pre Oelschlägera možno miestami sledovať podobnosť s dielom slovinského architekta Jože Plečnika.
V rokoch 1997 až 1999 prešla budova kina komplexnou rekonštrukciou. V súčasnosti sa jej priestory využívajú ako premiérové kino, kino pre filmové festivaly, ale takisto aj ako divadelná sála pre malé javiskové formy a divadelné festivaly, či ako priestor pre konferencie a semináre, módne prehliadky, plesy menšieho charakteru a podobne.

</doc>
<doc id="327590" title="Revolutions per Minute" url="https://sk.wikipedia.org/wiki?curid=327590">
Revolutions per Minute

Revolutions per Minute je druhý štúdiový album americkej melodic hardcorovej skupiny Rise Against. Obsahuje single „Heaven Knows“, „Like the Angel“ a „Black Masks and Gasoline“ rovnako ako coververzia singla od skupiny Journey s názvom „Any Way You Want It“. 
Album mal obmedzené vydanie na vinyle (217 z nich bolo na červený vinyl), ktoré je teraz v tlači. Album bol posledným vydaním pod vydavateľstvom Fat Wreck Chords predtým ako prešli k vydavateľstvu Geffen Records, kde vydali album "Siren Song of the Counter Culture" v roku 2004.
Skladba „Black Masks and Gasoline“ bola použitá na dvojdiskovom albume "".
Rebríček pozícií.
Album - Billboard (Severná Amerika)

</doc>
<doc id="327608" title="B. B. King" url="https://sk.wikipedia.org/wiki?curid=327608">
B. B. King

Riley B. King (* 16. september 1925, Itta Bena, Mississippi, USA – † 14. máj 2015, Las Vegas, Nevada), známy ako B. B. King bol americký bluesový gitarista, spevák a skladateľ. 
Jeho kariéra začala v roku 1949 v spoločnosti RPM Records v Los Angeles. Producentom viacerých jeho raných nahrávok bol Sam Phillips, ktorý neskôr založil spoločnosť Sun Records. Pracoval ako DJ v Memphise, kde dostal prezývku „Beale Street Blues Boy“, neskôr skrátenú na B. B.
V 50. rokoch sa stal jedným z najvýznamnejších muzikantov v oblasti Rhythm &amp; Blues. Na pôsobivom zozname hitov z jeho dielne nechýbajú piesne ako „You Know I Love You“, „Woke Up This Morning“, „Please Love Me“, „When My Heart Beats like a Hammer“, „Whole Lotta Love“, „Bad Luck“, „Sweet Little Angel“, „On My Word of Honor“, a „Please Accept My Love“. V roku 1962 King podpísal zmluvu so spoločnosťou ABC-Paramount Records. V novembri 1964 nahral album "Live at the Regal" pri vystúpení v chicagskom divadle Regal Theater.
King získal Grammy Award za remake piesne Raya Hawkinsa "The Thrill Is Gone". Pieseň sa stala hitom ako R&amp;B, tak aj popových hitparád, čo bolo pre umelca hrajúceho rhythm &amp; blues ojedinelé. Táto pieseň navyše skončila na 193. mieste v rebríčku 500 najlepších skladieb všetkých čias. Veľkú popularitu si King vyslúžil tiež vďaka tomu, že v roku 1969 zahajoval očakávané turné „American Tour“ skupiny The Rolling Stones. Úspechy nasledovali i v rokoch sedemdesiatych s piesňami ako „To Know You Is to Love You“ a „I Like to Live the Love“. V rokoch 1951 až 1985 sa Kingove piesne objavili v R&amp;B hitparádach celkom sedemdesiatštyri krát.

</doc>
<doc id="327847" title="Hvezdáreň Rožňava" url="https://sk.wikipedia.org/wiki?curid=327847">
Hvezdáreň Rožňava

Úsek astronómie Gemerského osvetového strediska - hvezdáreň Rožňava sa nachádza v severnej časti mesta Rožňava, nad poliklinikou na južnom svahu Kalvárie na Lesnej ulici 1. V dobe najväčšieho rozkvetu mala hvezdáreň 10 zamestnancov a okolo 10 000 návštevníkov za rok.
História.
Prvá zmienka o astronomickej činnosti v Rožňave je z roku 1951. V tomto roku sa spojilo niekoľko záujemcov, ktorí začali študovať astronómiu z dostupných zdrojov. V roku 1956 sa začal stavať prvý ďalekohľad, 15-centimetrový reflektor typu Newton. Vďaka tomu tu v roku 1961 vznikol astronomický krúžok. 
V roku 1966 bol Mestským národným výborom zakúpený pozemok s menšou budovou, ktorý bol 15. mája 1966 odovzdaný astronomickému krúžku za účelom vybudovania pozorovateľne. Postupne tu začali vyrastať špeciálne objekty, ako pozorovateľňa pre Newton, Foucaultovo kyvadlo. Získali sa aj nové prístroje, pomôcky a zariadenia. V roku 1967 tu bola nainštalovaná celooblohová kamera. V roku 1970 boli inštalované slnečné hodiny vyrobené J. Gömörim, ktoré sa stali symbolom hvezdárne.
Dňa 1. januára 1969 sa z hvezdárne stala samostatná inštitúcia - "Ľudová hvezdáreň Uránia", ktorej riaditeľom sa stal Juraj Gömöri. V tom istom roku sa hvezdárni podarilo zohnať starší ďalekohľad typu Newton s rozmermi 280/2250. V nasledujúcom roku bola dokončená pozorovateľňa s odsúvacou strechou, do ktorej bol nainštalovaný. Ďalekohľad je na pôvodnom mieste aj v súčasnosti a je stále funkčný. V roku 1972 bol k nemu pridaný aj refraktor s priemerom vyrobený v roku 1900 vo Viedni. V nasledujúcom roku dostal objektív Newtona novú zrkadlovú vrstvu.
V roku 1974 bol v areáli nainštalovaný rádioteleskop na zachytávanie ultrakrátkeho rádiového žiarenia zo Slnka a bola postavená slnečná veža vysoká 12 metrov. Tak isto bola na Newtonov reflektor nainštalovaná fotokamera na pravidelné monitorovanie slnečných škvŕn. V nasledujúcom roku sa začali pokusné merania teploty a vlhkosti vzduchu a bola zhotovená slnečná pec na demonštráciu helioenergetiky. Začalo sa uvažovať o väčšej pozorovateľni a z Prahy bola dovezená kupola s priemerom v hodnote 350 000 vtedajších Kčs. Opravy a konzervácia kupoly boli dokončené o rok neskôr. Tiež bol inštalovaný model nebeskej sféry, ktorý mal slúžiť na demonštráciu významných nebeských súradníc, bodov a pohybu hviezd po oblohe.
Meteorologické pozorovania boli natoľko úspešné, že v roku 1982 bola podaná objednávka na profesionálne vybavenú meteostanicu a začalo sa s monitorovaním intenzity slnečného žiarenia pomocou heliografu. Budovu hvezdárne tvoril v tej dobe pôvodný rodinný dom, ktorý stál na zakúpenom pozemku a bol prispôsobený potrebám hvezdárne. Na prevádzku však boli potrebné väčšie priestory a tak bola zahájená rekonštrukcia a prístavba budovy. Tá bola dokončená v roku 1983. V nasledujúcom roku bola zbúraná slnečná veža, na ktorú sa nepodarilo zabezpečiť plánované prístrojové vybavenie z dôvodu nedostupnosti a jej konštrukcia už nespĺňala bezpečnostné ani estetické požiadavky. Prvý profesionálny ďalekohľad bol na hvezdáreň dodaný v roku 1989, bol ním refraktor od firmy Zeiss s priemerom a ohniskovou vzdialenosťou . 22. mája 1989 bola zahájená stavba rotundy pod kopulu, kam sa mal umiestniť Coudé refraktor 150/2250, ktorý mal byť dodaný do konca roka. Inštalovaný však bol až v rokoch 1993/1994. Celooblohová kamera bola v tej dobe už príliš nákladná a nepodávala požadované výsledky. Nakoniec bola v júni 1991 jej prevádzka zrušená.
Súčasnosť.
Od 1.1.2009 Hvezdáreň v Rožňave nemá samostatnú právnu subjektivitu a bola zverená do správy majetku Gemerského osvetového strediska. Činnosť hvezdárne bola začlenená do organizačnej štruktúry GOS a bol vytvorený úsek astronómie, ktorý plní úlohy predovšetkým z oblasti populárno-výchovnej, odborno-výskumnej, pozorovateľskej a poradenskej činnosti.
Priestorové vybavenie.
Prednášková miestnosť s kapacitou 40 ľudí vybavená modernou, ale aj staršou technikou ako je projektor Séleco, premietačka, diaprojektor, ale aj nové dataprojektory. Kupola s priemerom 6 metrov, pozorovateľňa s odsúvacou strechou.

</doc>
<doc id="327858" title="Mária Anna Španielska (1606 – 1646)" url="https://sk.wikipedia.org/wiki?curid=327858">
Mária Anna Španielska (1606 – 1646)

Mária Anna Španielska (* 18. august 1606 – † 13. máj 1646) bola španielska infantka, najmladšia dcéra španielskeho kráľa Filipa III. a jeho manželky Margaréty Habsburskej. Ako manželka panovníka Ferdinanda III. sa stala rímskonemeckou cisárovnou a českou a uhorskou kráľovnou.
Život.
Mária Anna bola mladšou sestrou španielskeho, portugalského, neapolského a sicílskeho kráľa Filipa IV. a sestrou kráľovny Anny Habsburskej, manželky francúzskeho a navarrského kráľa Ľudovíta XIII.
Na začiatku roku 1620 uvažoval anglický kráľ Jakub I. o tom, že by sa Mária Anna mohla stať manželkou jeho syna a dediča trónu, budúceho anglického a škótskeho kráľa Karola I. Princ Karol navštívil Madrid, kde sa stretol aj so svojou možnou budúcou manželkou Máriou Annou. Rokovania o sobáši však stroskotali na otázke vierovyznania; Mária Anna sa nechcela vydať za protestanta a Karol tiež odmietol konvertovať na katolícku vieru.
Nakoniec bola Mária Anna v roku 1626 zasnúbená so svojím prvostupňovým bratrancom, budúcim kráľom Ferdinandom III. Do Rakúska cestovala cez Taliansko a cesta bola veľmi nebezpečná a dlhá (trvala 14 mesiacov), pretože Európa sa v tom období zmietala v tridsaťročnej vojne a mnohé mestá boli poznačené morovými epidémiami. Svadba sa konala v roku 1631 a oslavy trvali vo Viedni celý mesiac.
Mária Anna bola počas svojho života aj politicky aktívna; počas manželovej neprítomnosti pôsobila ako jeho zástupkyňa a regentka. V roku 1637 ju v Regensburgu korunovali za nemeckú kráľovnú a o rok neskôr, 14. februára 1638, bola v Dóme sv. Martina korunovaná aj za uhorskú kráľovnú.
Smrť.
Počas tridsaťročnej vojny sa kráľovná rodina musela urýchlene presťahovať do Linzu, kde Mária Anna zomrela vo vysokom štádiu tehotenstva, pravdepodobne na následky otravy. Dieťa, dcéra Mária, po pôrode cisárskym rezom ešte chvíľku žila, no krátko na to zomrela. Sú pochované v spoločnej rakve v kapucínskej krypte vo Viedni.
Potomkovia.
Mária Anna mala spolu s manželom 6 detí:

</doc>
<doc id="328094" title="MHC Mountfield Martin" url="https://sk.wikipedia.org/wiki?curid=328094">
MHC Mountfield Martin

MHC Martin bol slovenský hokejový klub s bohatou históriou a dlhoročný účastník najvyššej mužskej hokejovej súťaže, ktorý vinou krachu zanikol po sezóne 2016/17. Tradíciu klubového hokeja v meste tak prevzal novovytvorený klub HK Martin, ktorý vznikol po sezóne 2017/18, v ktorej sa seniorský súťažný hokej v Martine hral pod záštitou ženského hokejového klubu MHK Martin.
História oddielu.
Klub vznikol v roku 1932 pod názvom Slávia Martin. 
Neskôr hral aj pod názvami Sokol, ŠK, ZŤS, Hutník, Martimex. Od roku 2000 
mál názov MHC Martin. Klub hral najprv v krajských majstrovstvách od roku 1970 v 1. slovenskej národnej hokejovej lige. 
V sezóne 1992/93 klub postúpil do Slovenskej hokejovej extraligy a MHC Martin odohral v najvyššej slovenskej hokejovej lige všetky sezóny okrem sezón 1999/00 a 2004/05, ktoré strávil v prvej lige. Vždy sa však už v nasledujúcej sezóne vrátil do extraligy. Jeden z najväčších úspechov klub dosiahol hneď v prvom ročníku Extraligy, kde dosiahol tretie miesto. Tento úspech sa zopakoval v sezóne 2009/10. Po období úspechov a dobrých umiestnení nastali v klube veľké finančné problémy. V sezóne 2012/13 skončil klub na poslednom mieste Extraligy. V baráži s Bardejovom si zachoval extraligovú príslušnosť. 
Od sezóny 2013/14.
Po štyroch rokoch sa klub prebojoval do vyraďovacej fázy súťaže ale,v sérii s víťazom základnej časti HC Košice vypadol 4:0 na víťazné zápasy. Novinkou pre klub bolo organizovanie MOUNTFIELD CUP-u 2013 kde sa zúčastnili tímy z Českej Extraligy: BK Mladá Boleslav, Hradec Králové HK a domáci MHC Martin s ŠHK 37 Piešťany. Turnaj sa opakoval aj nasledujúcu sezónu. V sezóne 2014/2015 skončil Martin na 7. priečke ktorá, zaručuje účasť v play-off. Martin vypadol v sérii s Nitrou 4:1 na zápasy. Pred sezónou 2015/2016 sa v klube zmenilo vedenie a tím sa začal budovať pár týždňov pred začiatkom sezóny. V kádri bolo veľa mladých hráčov a odchovancov klubu. Novým trénerom mužstva sa stal Ivan Dornič. Napriek finančným problémom a záväzkom sa klub začal stabilizovať a do sezóny klub nastúpil. Cieľom nového vedenia bolo zachránenie TIPSPORT LIGY v Martine. MHC Martin napriek všetkým problémom klub skončil na 8. mieste. Na začiatku sezóny bol klubu vypomôcť Rastislav Špirko, ktorý si nenašiel angažmán v nadnárodnej KHL. Za MHC Martin odohral 9 zápasov.
Umiestnenia v jednotlivých sezónach.
Česko-Slovensko.
 1. slovenská národná hokejová liga - 21 ročníkov
 2. slovenská národná hokejová liga - 3 ročníky
Slovensko.
 Slovnaft extraliga - 20. ročníkov
 1. hokejová liga SR - 2 ročníky

</doc>
<doc id="328221" title="Modrý Kameň (hrad)" url="https://sk.wikipedia.org/wiki?curid=328221">
Modrý Kameň (hrad)

Modrý Kameň (historické názvy: 1290 – "Keykkw", 1446 – "Kekkew", , ) je goticko-renesančný hrad pochádzajúci z druhej polovice 13. storočia, ktorý sa nachádza v banskobystrickom kraji v okrese Veľký Krtíš a je postavený nad rovnomenným mestom v nadmorskej výške asi 
Súčasťou hradného komplexu je aj barokový kaštieľ, ktorý bol však postavený až o niekoľko storočí neskôr. V súčasnosti je hrad - zrúcanina spolu s areálom (kam patrí napríklad záhrada, most, hradná kaplnka, hospodárska budova, či priekopa) evidovaný ako národná kultúrna pamiatka.
Dejiny.
Výstavba tohto hradu sa začala pravdepodobne po mongolskom ("tatárskom") vpáde, aj keď pamätná tabuľa datuje vznik hradu už do roku 1237 . Najstaršie písomné zmienky o hrade sa datujú do rokov 1278 a 1290.
V písomnej zmienke z roku 1285 je spomenutý majiteľ a aj predpokladaný stavebník hradu Peter Forró. Po jeho smrti sídlo získali synovia Kazimíra z bíňskej vetvy Huntovcov-Poznanovcov. Ale už v roku 1290 ho dobyli späť Petrovi súrodenci, zakladatelia rodu Balašovcov. Ich držbu hradu prerušil Matúš Čák Trenčiansky, ale po jeho smrti sa vrátil do ich moci.
Hrad bol celé storočia majetkom šľachtickej rodiny Balašovcov (staršie "Balassovcov" ), ktorí ho vlastnili až do 19. storočia.
Výzor hradu bol niekoľkokrát zmenený v dôsledku mnohých rekonštrukcií a prestavieb. Prvá výraznejšia oprava hradu sa konala v rokoch 1609 až 1612 , kedy získal renesančný výzor . Dôvodom bolo to, že v roku 1576 (niektoré pramene uvádzajú rok 1575 ) hrad obsadili Turci, ktorí ho opustili až v roku 1593, pričom hrad zničili. Pri tejto rekonštrukcii hradu vznikli aj delostrelecké plošiny. V čase stavovských povstaní na začiatku 17. storočia sa hradný majiteľ Žigmund Balaša uchádzal o funkciu sedmohradského kniežaťa a za týmto cieľom sa neváhal spojiť aj s Turkami. Preto hrad v roku 1616 dobylo kráľovské vojsko a Žigmund bol uväznený. V rámci koristníckeho vpádu bol hrad opätovne napadnutý Turkami v roku 1659. V roku 1683 hrad dobýjalo povstalecké vojsko Imricha Tököliho a hrad bol značne poškodený. Toto poškodenie už majitelia neobnovovali.
V prvej polovici 18. storočia postavil vtedajší majiteľ Gabriel Balaša na starších zničených základoch rozsiahly barokový kaštieľ, ktorý však bol postavený len na dolnom nádvorí hradu; horná časť hradu sa obnovy nedočkala a tieto priestory sa využili ako záhrada, ktorá tiež patrí medzi národné kultúrne pamiatky. Ku kaštieľu bola neskôr pristavená aj kaplnka svätej Anny.
V 19. a 20. storočí hrad niekoľkokrát zmenil majiteľa; v roku 1813 hrad od rodu Balašovcov získal župan Forgáč z Gýmeša a Haliče, po ňom sa majiteľom hradu stal gróf Károly. Poslednou súkromnou majiteľkou bola Károlyho dcéra Gabriela Almášiová, ktorá ho však v roku 1923 predala štátu , ktorý je jeho vlastníkom až do súčasnosti. Od roku 1991 je v hrade Múzeum bábkarských kultúr a hračiek Slovenského národného múzea.

</doc>
<doc id="328508" title="Rokoš (vrch)" url="https://sk.wikipedia.org/wiki?curid=328508">
Rokoš (vrch)

Rokoš (1 009,9 m n. m.) je druhý najvyšší vrch Nitrických vrchov, geomorfologického podcelku Strážovských vrchov. Leží približne severozápadne od mesta Nováky. 
Poloha.
Nachádza sa v južnej časti pohoria, v geomorfologickom podcelku Nitrické vrchy a jej časti Rokoš. Vrch leží v Trenčianskom kraji, na hranici okresov Prievidza a Bánovce nad Bebravou a na jeho vrchole sa stretávajú hranice katastrálnych území obcí Nitrianske Rudno a Uhrovské Podhradie. Najbližšími vrcholmi sú južným smerom po hrebeni ležiaci Malý Rokoš (), východne ležiaca Plevňa () a Predný Rokoš (), severne v hlavnom hrebeni situovaná Košútova skala () a západne, v bočnom hrebeni ležiaca Srnná ().
Opis.
Dominantný vrch južnej časti pohoria je súčasťou hlavného hrebeňa Nitrických vrchov, ktorý vedie od Homôľky juhozápadným smerom cez Suchý vrch. Masívny hrebeň Nitrických vrchov vybieha nad severný okraj Podunajskej pahorkatiny, rozkladajúcej sa južným a juhozápadným smerom. Východne leží Rudnianska kotlina, čoby geomorfologický podcelok Hornonitrianskej kotliny a práve tieto nížiny umožňujú ďaleké rozhľady najmä južným a juhozápadným smerom. Pomerne husto zalesnený vrch poskytuje obmedzené výhľady, napriek tomu zastáva významné miesto medzi turisticky vyhľadávanými lokalitami. Napriek značnej relatívnej výške, dosahujúcej oproti okolitým nížinám cca 700 metrov, patrí medzi najľahšie dostupné tisícovky západného Slovenska. Najbližšími sídlami sú na západnom úpätí Uhrovské Podhradie a Omastiná, na východnom úpätí sú to Nitrianske Rudno, Diviaky nad Nitricou a Diviacka Nová Ves. Západnú časť hrebeňa odvodňuje Podhradský potok a Omastiná do Radiše a Bebravy, východné svahy odvodňuje Diviacky potok do Nitrice. Veľká časť vrchu patrí do rovnomennej národnej prírodnej rezervácie.
Výhľady.
Vrchol Rokoša pokrýva zmiešaný les a preto obmedzené výhľady ponúkajú menšie lokality s riedkou vegetáciou. Vysoká nadmorská výška a zvažujúci sa terén v okolí tak umožňujú ďaleký rozhľad najmä západným a južným smerom. Mimo blízkych kotlín je výborný výhľad na Vtáčnik a okolité časti Strážovských vrchov, dobre viditeľné sú aj Považský Inovec a Tribeč. Výnimočne možno pozorovať Pohronský Inovec, Kremnické vrchy, Nízke Tatry, Veľkú i Malú Fatru a Biele Karpaty.

</doc>
<doc id="328524" title="Grzegorz Schetyna" url="https://sk.wikipedia.org/wiki?curid=328524">
Grzegorz Schetyna

Grzegorz Juliusz Schetyna (* 18. február 1963, Opole, Poľsko) je poľský politik, poslanec a bývalý predseda Sejmu. 
V rokoch 2007-2009 bol Ministrom vnútra. Funkcie predsedu Sejmu sa ujal 8. júla, 2010 po tom, ako bol jeho predchodca Bronisław Komorowski zvolený prezidentom Poľska. Od tohto dňa do sľubu nového prezidenta 6. augusta 2010 bol Grzegorz Schetyna v zmysle ústavy zastupujúcim prezidentom Poľskej republiky po tragickej smrti prezidenta Lecha Kaczyńskieho.
V rokoch 2014-2015 zastával funkciu Ministra zahraničných veci.

</doc>
<doc id="328593" title="John B" url="https://sk.wikipedia.org/wiki?curid=328593">
John B

John Bryn Williams (* 1977, Maidenhead, Berkshire, Anglicko) viac známy svojím umeleckým menom John B je anglický drum and bassový hudobný producent a DJ. Je uznávaný širokou verejnosťou kvôli jeho výstrednému oblečeniu, divokým účesom a talentu pre tvorbu drum and bassových skladieb.
John B sa v roku 2010 umiestnil na 76. mieste v zozname Top 100 DJs časopisu "DJ Magazine", ktorý bol vyhlásený dňa 27. októbra 2010.
Životopis.
Williams sa narodil v Berkshire v Anglicku. Ako 14-ročný začal produkovať hudbu. Momentálne je na čele drum &amp; bassového vydavateľstva Beta Recordings. Prevádzkuje ešte tri ďalšie sub-vydavateľstvá Nu Electro, Tangent a Chihuahua. Tieto vydavateľstvá boli vytvorené pre viac tvorivé sub-žánre drum &amp; bassu.
Najznámejšími skladbami Johna B sú „Up All Night“, „Midnight Air“, „Mr. Freud“, „Mercury Skies“, „Red Sky“, „Faith In Me“, „Vampire Eyes“, „Blue Eyeshadow“, „Russian Bride“.

</doc>
<doc id="328627" title="Glyptotéka (Mníchov)" url="https://sk.wikipedia.org/wiki?curid=328627">
Glyptotéka (Mníchov)

Glyptotéka v Mníchove je múzeum, ktoré vzniklo poverením bavorského kráľa Ľudovíta I. Spravuje zbierku gréckych a rímskych sochárskych diel (odtiaľ "γλυπτο"- glypto-„socha“, z gréckeho slova "γλύφειν" glyphein „vytesať“). Budovu navrhol Leo von Klenze v neoklasicistickom štýle. Výstavba prebiehala v rokoch 1816 až 1830. V súčasnosti je múzeum časťou Kunstareal, muzeálnej štvrti v centre Mníchova.
Budova.
Návrh komplexu na námestí Königsplatz, kde sa budova nachádza, vytvorili architekti Karl von Fischer a Leo von Klenze v roku 1815. Neskôr bolo námestie navrhnuté v štýle fóra s Glyptotékou na severe. Farebné fresky a štuky vytvorili významní umelci ako Peter von Cornelius, Clemens von Zimmermann a Wilhelm von Kaulbach vyzdobil steny múzea. Budova bola pôvodne celá postavená z mramoru, ale počas 2. svetovej vojny bola bombardovaná a neskôr rekonštruovaná. Vnútorné steny sú tehlové s omietkou.
Zbierka.
Múzeum obsahuje zbierku sôch z obdobia približne 650 pred Kr. až do rímskeho obdobia cca 550 po Kr. Nachádzajú sa tu významné sochy, reliéfy a mozaiky. Okrem iných sa tu nachádzajú napríklad rímske busty cisárov (Octavianus Augustus (cca rok 40), Nero (65), Septimius Severus (200)), alebo socha mladíka z Attiky (archaické obdobie) a socha opitého Satyra.

</doc>
<doc id="328686" title="Hermann Flaschka" url="https://sk.wikipedia.org/wiki?curid=328686">
Hermann Flaschka

Hermann Flaschka (* 25. marec 1945, Öblarn, Rakúsko – † 18. marec 2021) bol rakúsky teoretický fyzik a matematik žijúci a pôsobiaci v Spojených štátoch. Študoval na Georgianskom technologickom inštitúte a na Massachusettskom technologickom inštitúte, kde v roku 1970 získal pod vedením Gilberta Stranga titul PhD.
V roku 1995 dostal Wienerovu cenu za aplikovanú matematiku za svoj prínos k výskumu úplne integrovateľných dynamických systémov, pričom v tejto oblasti aplikoval aj metódy diferenciálnej geometrie a algebry.

</doc>
<doc id="329059" title="Infraštruktúra ako služba" url="https://sk.wikipedia.org/wiki?curid=329059">
Infraštruktúra ako služba

Infraštruktúra ako služba (angl. "Infrastructure as a Service", skratka IaaS) je model IT, v ktorom sa hardvérové zariadenia ako napr. dátové úložiská, hardvér, servery a sieťové komponenty outsourcujú. Prevádzkovateľom zariadení je poskytovateľ služby, ktorý je zodpovedný za ich umiestnenie, prevádzku a údržbu. Infraštrukúra ako služba je jednou z troch hlavných kategórií cloud computingu. 
Medzi ďalšie z kategórií cloud computingu patrí SaaS - softvér ako služba () a PaaS - platforma ako služba ().

</doc>
<doc id="329070" title="Dokonalý trik" url="https://sk.wikipedia.org/wiki?curid=329070">
Dokonalý trik

Dokonalý trik () je americký filmový triler z roku 2006 od režiséra Christophera Nolana, nakrútený podľa rovnomennej knihy Christophera Priesta z roku 1995 "The Prestige". Príbeh sleduje Roberta Angiera a Alfreda Bordena, dvoch rivalov a javiskových kúzelníkov v Londýne na začiatku 20. storočia. Posadnutí vytváraním najlepších ilúzií upadnú do vzájomnej snahy sa prekonať, čo má tragické následky.
Role Roberta Angiera sa ujal Hugh Jackman, jeho protivníka Alfreda Bordena stvárnil Christian Bale. V roli vynálezcu Nikolu Tesly sa objavil David Bowie, ďalších rolí sa ujali Michael Caine, Scarlett Johanssonová, Piper Perabo, Andy Serkis a Rebecca Hallová. Vďaka filmu sa režisér Nolan spojil s Balom a Cainom, s ktorými v roku 2005 spolupracoval na filme "Batman začína".
Priestov román v dopisoch previedol Nolan do scenára spolu so svojím bratom Jonathanom a využili nelineárnu formu rozprávania.
Výroba.
Najskôr sa na Christophera Priesta kvôli adaptácii jeho románu "The Prestige" obrátili producenti režisérov Juliana Jarrolda a Sama Mendesa. Na Priesta zapôsobili Nolanove filmy "Memento" a "Following". Následne producentka Valerie Dean získala pozornosť Nolana pre Priestovu knihu. V októbri roku 2000 sa Nolan vydal do Londýna, aby propagoval svoj film "Memento". Tam si prečítal Priestovu knihu a počas prechádzky v Highgate sa o príbeh podelil s bratom.

</doc>
<doc id="329117" title="Ostravice (rieka)" url="https://sk.wikipedia.org/wiki?curid=329117">
Ostravice (rieka)

Ostravice alebo Ostravica (po česky "Ostravice", po poľsky "Ostrawica", ) je rieka v Česku, v okresoch Frýdek-Místek a Ostrava v Moravsko-sliezskom kraji. Má a svojím tokom tvorí sčasti historickú zemskú hranicu Moravy a Sliezska. Meno rieka získala podľa svojho prudkého (ostrého) toku. 
Priebeh toku.
Rieka vzniká sútokom Čiernej a Bielej Ostravice nad obcou Staré Hamry v Moravsko-sliezskych Beskydách. "Černá Ostravice" pramení na južnom svahu Smrkoviny, západne od osady Bílý Kříž, "Bílá Ostravice" pramení na úbočí Čartáku, západne od Bumbálky. 
Krátko po vzniku rieky prehradzuje jej tok Vodná nádrž Šance, ktorá je zásobárňou pitnej vody pre Ostravsko. Preteká obcami Ostravice, Frýdlant nad Ostravicí, Paskov, mestom Frýdek-Místek a Ostrava, kde sa vlieva ako pravostranný prítok do rieky Odra.

</doc>
<doc id="329132" title="Rímske cesty" url="https://sk.wikipedia.org/wiki?curid=329132">
Rímske cesty

Rímske cesty boli cesty budované v období Starovekého Ríma a boli určené pre rýchlu dopravu materiálu, dobytka, vozov, presun vojsk, obchod a prenos správ. Boli základom pre vývoj Rímskej ríše. Rímska cestná infraštruktúra bola tvorená cestami s dĺžkou viac ako 400 000 km, z toho bolo viac ako 80 500 km spevnených. V období vrcholu Starovekého Ríma viedlo z mesta aspoň 29 veľkých vojenských ciest. Boli upravované kopce, zasypávané údolia a rieky preklenované mostami. V istom období bola Rímska ríša rozdelená do 113 provincií prepojených 372 veľkými cestnými spojeniami. Iba v Galii bolo upravených minimálne 21 000 km a v Británii minimálne 4 000 km.
Rimania sa stali majstrami vo výstavbe ciest, ktoré nazývali viae. Ich účelom bola doprava materiálu z jedného miesta na druhé. Bol dovolený peší prístup aj prechod, hnať dobytok, vozy alebo prenos informácií. Tieto cesty (viae) sa líšili od ostatných menších ciest, ciest pre koní a chodníkov. Podľa zákona dvanástich tabúľ bola minimálna šírka cesty via stanovená na 2,4 m v rovine a 4,9 m v oblúku.
Rímska cestná infraštruktúra bola dôležitá pre udržanie stability ríše aj pre jej ďalší rozmach. Cesty podporovali Rímske légie ale v neskorom staroveku naopak poskytli výhodu pre inváziu Barbarov.
Typy.
Rímske cesty boli rôznorodé, od jednoduchej cesty z guľatiny až po spevnené cesty používajúce hrubý podklad zo spevneného štrku, ktorý zabezpečoval odvodnenie dažďovej vody a cesta tak ostala suchá a nepremenila sa na blato.
Podľa Ulpiana existovali tri druhy ciest:

</doc>
<doc id="329202" title="Ondřej Novosad" url="https://sk.wikipedia.org/wiki?curid=329202">
Ondřej Novosad

generálmajor Ing. Ondřej Novosad (* 17. december 1962, Jeseník) je slovenský generál.
Je veliteľom Spoločného operačného veliteľstva OS SR, ktoré vzniklo v apríli 2021. Od 1. apríla 2017 do 31. decembra 2020 bol vojenský predstaviteľ pri Vojenskom výbore NATO a EÚ. Predtým bol od roku 2012 veliteľom Pozemných síl Slovenskej republiky.
Život.
V roku 1982 absolvoval Vojenskú strednú odbornú školu v Martine. Potom v období 1982, až 1986 študoval na Vojenskej vysokej škole vo Vyškove na Morave a roku 1986 bol menovaný do hodnosti poručík ako vojak z povolania. Po ukončení štúdia vykonával základné veliteľské funkcie v ženijnom vojsku. Po ukončení postgraduálneho štúdia na Vojenskej akadémii A. Zápotockého v Brne bol v roku 1991, ustanovený do funkcie veliteľa školy dôstojníkov v zálohe. 
Po zániku Českej a Slovenskej Federatívnej Republiky sa v roku 1993, stal ženijným náčelníkom v Žiline. Od roku 1997 do roku 2001 absolvoval rôzne štábne a jazykové kurzy na Slovensku aj v zahraničí. V roku 2005, absolvoval kurz anglického jazyka vo Veľkej Británii. V rokoch 2007 až 2010 pôsobil vo funkcii veliteľa 2. mechanizovanej brigády v Prešove. V tejto funkcii vtedajšieho plukovníka Novosada prezident SR k 23. januáru 2008 vymenoval do prvej generálskej hodnosti brigádny generál. V rokoch 2010 až 2012 bol zástupcom veliteľa Pozemných síl, 10./15. septembra 2012 (podľa životopisu 15. septembra) sa stal ich veliteľom. Funkciu vykonával do 31. marca 2017. Od 1. apríla 2017 bol vojenským predstaviteľom pri Vojenskom výbore NATO. Vo funkcii nahradil genmjr. Miroslava Kociana. Pôsobenie vo funkcii ukončil k 31. decembru 2020, jeho nástupcom je genpor. Josef Pokorný.
19. apríla 2016 bol prezidentom Andrejom Kiskom povýšený do hodnosti generálmajor.
Externé odkazy.
Fotografia

</doc>
<doc id="329332" title="Britský mandát v Palestíne" url="https://sk.wikipedia.org/wiki?curid=329332">
Britský mandát v Palestíne

Britský mandát v Palestíne tiež známy ako Palestínsky mandát a Britský mandát Palestína, je oficiálne poverenie Spoločenstva národov pre Veľkú Britániu na správu územia v Palestíne na Parížskej mierovej konferencii 3. februára 1919, ktoré vstúpilo v platnosť 26. septembra 1923.
Povojnová situácia v Palestíne.
Počas prvej svetovej vojny bolo územie Blízkeho východu ako aj územie Palestíny pod správou Osmanskej ríše, ktorá stála vo vojne na strane Centrálnych mocností, čo ohrozovalo pre Rusko strategické kaukazské teritóriá a Britskú komunikačnú spojnicu cez Suezskýprieplav. Dohoda preto využila vo vojne na blízkom východe aj arabských a židovských obyvateľov, pomocou ktorých neskôr získala na území Palestíny, Mezopotámie a arabských krajín prevahu. V Arábii známy britský vojak a archeológ T. E. Lawrence pomohol vzbudiť v júni 1916 protitureckú vzburu pod vedením šarifa Ibn Husaina. V decembri 1917 vstúpili britské sily pod vedením generála Allenbyho do Jeruzalema, čím sa skončila štyristo rokov trvajúca osmanská vláda. Ako odmena za pomoc proti Turkom bola Arabom v McMahonových listoch prisľúbená nezávislosť a samostatné územie. Hoci listy vyslovene nespomínali Palestínu, Arabi mali dôvody domnievať sa, že Palestína bude jeho súčasťou.
Ďalšou dohodou, na ktorej sa Francúzsko a Británia tajne dohodli o povojnovom rozdelení vplyvu na bývalom území Osmanskej ríše v Palestíne, bola Sykes-Picotova dohoda zo 14. - 16. mája 1916. Mali tak vzniknúť medzinárodné enklávy, kde by časť Palestíny bola pod britskou správou, časť pod správou Dohody, Sýria a Libanon by pripadli pod správu Francúzska. Ďalším záväzkom Británie bola Balfourova deklarácia, ktorou 2. novembra 1917 britský minister zahraničných vecí Lord Arthur James Balfour prisľúbil zriadenie "národnej domoviny pre židovský ľud na území Palestíny". Zástupcovia sionistického hnutia toto považovali za prvý krok na vytvorenie židovského štátu v Palestíne..
Mandát Spoločenstva národov.
Rozhodnutie prideliť územia porazenej Osmanskej ríše do poručníctva víťazných mocností, teda pod mandátnu administratívu, bolo učinené na povojnovej konferencii v San Reme (Taliansko) 19. až 26. apríla 1920, ktorá potvrdila mandát rozdelenia Londýnskej konferencie (február 1920) na delenie Osmanskej ríše, anglo-francúzsku Sykes Picotovu dohodu (16. 5. 1916) a Balfourovu deklaráciu (2. 11. 1917). Rozhodnutie z konferencie v San Reme bolo nakoniec prenesené do Mierovej dohody zo Sévres podpísanej 10. augusta 1920 medzi víťaznými mocnosťami Dohody a Osmanskou ríšou, čo bolo jedným z výsledkov Parížskej mierovej konferencie trvajúcej od 18. 1. 1919 až do 21. 1. 1920. Británia získala pod svoj vplyv Kurdistan, ovládala Bospor, Dardanely a hlavné mesto Istanbul. Územie Palestíny a Iraku malo pripadnúť tiež Británii, Libanon a Sýria zas Francúzsku. Pobrežný pás Arabského polostrova pri Červenom mori, Kráľovstvo Hidžázu, malo získať nezávislosť. Ďalšie časti Osmanskej ríše pripadli tiež Taliansku, Grécku a Arménii.
Rezolúcia bola založená na zásadách obsiahnutých v článku 22. návrhu dohody Spoločenstva národov a rezolúcie zo San Réma podpísanej vedúcimi predstaviteľmi Dohody a spojených síl po Prvej svetovej vojne. Uznesenie bolo s konečnou platnosťou formálne potvrdené aj na zasadnutí Spoločenstva národov 24. júla 1922 a konečne Tureckom akceptované podpísaním podmienok Lausanskej dohody (1923).
Medzi hlavné ciele britského mandátu patrila pomoc pri aplikovaní Balfourovej deklarácie, ktorá mala zaručiť zriadenie národnej domoviny pre židovský národ:
"Článok 2. Mandátna mocnosť bude zodpovedná za postavenie krajiny do takých politických, administratívnych a ekonomických podmienok, ktoré zaistia založenie židovskej národnej domoviny, ako je uvedené v preambule, a rozvoj autonómnych inštitúcií, a tiež zabezpečí občianske a náboženské práva všetkých obyvateľov Palestíny bez ohľadu na rasu a náboženstvo."

</doc>
<doc id="329371" title="Vtáčnik (vrch vo Vtáčniku)" url="https://sk.wikipedia.org/wiki?curid=329371">
Vtáčnik (vrch vo Vtáčniku)

Vtáčnik () je najvyšší vrch v rovnomennom pohorí na Slovensku. Nachádza sa v CHKO Ponitrie a veľká časť masívu patrí do národnej prírodnej rezervácie Vtáčnik.
Poloha.
Nachádza sa v centrálnej časti pohoria Vtáčnik, v geomorfologickom podcelku Vysoký Vtáčnik. Leží v hlavnom hrebeni pohoria, ktorým vedie hranica medzi Trenčianskym a Banskobystrickým krajom i okresmi Prievidza a Žarnovica. Vtáčnik je v katastrálnom území obcí Kamenec pod Vtáčnikom a Kľak. 
Súčasťou rozsiahleho centrálneho masívu sú aj juhozápadne ležiaca Kláštorská skala (), západne situovaný Zraz () a severovýchodne ležiace Malá Homôľka () a Veľká Homôľka (). Severozápadne orientované svahy odvodňujú prítoky rieky Nitra, juhovýchodné odvádzajú vodu rieke Hron.
Vrch je ôsmou zastávkou náučného chodníka Vtáčnik, začínajúceho v Gepňárovej doline neďaleko obce Bystričany. Skalné povrchové tvary (kotly, kužele, skalné stupne) bohato zastúpené v celom pohorí vznikli periglaciálnymi procesmi (činnosťou mrazu v priľadovcových oblastiach) alebo rozpadom andezitových prúdov, ktorým ku kráse pomohlo aj zvetrávanie (steny, skalné veže).
Výhľady.
Dominantu okolia pokrýva ihličnato-listnatý les, samotný vrchol je čiastočne odlesnený. Okrem mnohých vrchov v pohorí Vtáčnik, umožňuje výhľad na Štiavnické, Kremnické a Strážovské vrchy, Veľkú i Malú Fatru a Žiarsku i Hornonitriansku kotlinu. Pri výnimočných podmienkach je možné pozorovať Nízke i Vysoké Tatry, no tiež najvyššie vrchy v severnom Maďarsku, alpské vrcholy na severovýchode Rakúska i Lysú horu na severnej Morave.

</doc>
<doc id="329483" title="Kokosovník" url="https://sk.wikipedia.org/wiki?curid=329483">
Kokosovník

Kokosovník (lat. "Cocos") je rod paliem (čeľaď: arekovité). Jeho jediný druh je kokosovník obyčajný (iné názvy: palma kokosová, kokosovník orechoplodový, ľudovo kokosová palma, lat. "Cocos nucifera"). Je pestovaný pre svoje plody, respektíve semená, nazývané kokosový orech alebo kokos. Pochádza pravdepodobne z juhovýchodnej Ázie, pestuje sa v tropických oblastiach na morských pobrežiach a pobrežiach veľkých riek. 
Opis.
Kokosová palma je až 30 metrov vysoká palma, v kmeni často prehnutá. Kmeň je pokrytý hustými kruhovými jazvami. Listy pozdĺžneho tvaru vyrastajú na vrchole palmy a sú dlhé až 6 metrov a majú silnú tenkú žilku uprostred. Stonka listu dosahuje dĺžku až . Kvety, vyrastajú v dlhých latách z listov a majú žltú farbu, sú samčia aj samičie, rastlina je samoopelivá.
Plod.
Plodom kokosovej palmy je veľká kôstkovica vajcového tvaru s priemerom približne . Povrch je zelenej až žltozelenej farby. Konzumuje sa semeno (kokosový orech), z ktorého sa odlupuje vláknitý obal, ktorý kokosu umožňuje rašiť a plávanie na hladine vody, čo umožňuje rozšírenie kokosovníka do mnohých častí tropického pásu. Jedna palma má úrodu približne 50 – 60 plodov.
Vnútri nezrelých semien je vrstva bielkoviny, ktorá vytvára vo vode emulziu – kokosová voda. Pri zretí sa podiel kokosovej vody zmenšuje, ale úplne nezmizne. Pri usušení dužiny vzniká priemyselne využiteľná kopra. Kokosová palma sa rozmnožuje výhradne semenami, ktorých klíčivosť sa pohybuje v rozmedzí niekoľkých mesiacov až rokov.
Rozšírenie.
Pestuje sa vo väčšine tropického pásu, na brehoch veľkých riek a morí, vyhovuje mu piesčitá a piesčito-hlinitá pôda s väčším podielom rašeliny.
Pestovanie v domácnosti.
Orechy zakúpené v bežných obchodoch sú zbavené vláknitej vrstvy, ktorá podporuje klíčenie a preto sa z neho nedá vypestovať rastlina. Rastlina vyžaduje vyššiu vlhkosť vzduchu, v lete teploty v rozmedzí 25 – 30 °C, v zime by teploty nemali klesnúť pod 18 °C. Pravidelná zálievka je nutnosťou, ale rastlina neznesie premočenie. V období vegetačného rastu sa rastlina hnojí 1× týždenne normálnym hnojivom pre izbové rastliny.
Obsahové látky.
Kokos obsahuje 60 – 67 % tuku, 20 % glycidov, 8 % proteínov a 6 % vody. Lisovaním alebo extrakciou sa získava kokosový olej s teplotou topenia 23 – 26 °C.
Využitie.
Kokosová palma a jej plody má široké využitie a to nielen priemyselné ale aj kultúrne. 
Dejiny.
Kokosová palma sa pestuje už viac ako 3 tisíc rokov, napr. v Indii sú prvé záznamy o jej pestovaní datované už približne roku 1000 pred Kr. Skôr sa z škrupín sústružili gombíky a misky. Stredná Európa sa o kokosovej palme dozvedela v 16. storočí z antických spisov a herbárov.

</doc>
<doc id="329550" title="Majstrovstvá sveta v ľadovom hokeji žien" url="https://sk.wikipedia.org/wiki?curid=329550">
Majstrovstvá sveta v ľadovom hokeji žien

Majstrovstvá sveta v ľadovom hokeji žien je vrcholná medzinárodná súťaž ženských reprezentačných družstiev, ktorú organizuje IIHF. Prvé majstrovstvá sveta sa uskutočnili v roku 1990. Od roku 2004 sa konajú každoročne s výnimkou roku konania Zimných olympijských hier. Spolu so ženským turnajom na ZOH patria k vrcholným podujatiam vo svetovom ženskom hokeji.
V roku 2011 sa elitnej kategórie MS prvýkrát v histórii zúčastnili aj hokejistky Slovenska, ktoré si túto účasť vybojovali ziskom prvého miesta na turnaji MS I. divízie v roku 2009 v rakúskom Grazi.
Pozri aj.
Majstrovstvá sveta v ľadovom hokeji žien do 18 rokov

</doc>
<doc id="329595" title="Generálporučík" url="https://sk.wikipedia.org/wiki?curid=329595">
Generálporučík

Generálporučík je generálska hodnosť, ktorej držiteľ má právo na náplecníkoch svojej uniformy nosiť 3 generálske hviezdy. Pôvodne sa hodnosť generálporučík používala pre 2-hviezdičkového generála. Tak to bolo aj v česko-slovenskej armáde a naďalej to platí najmä v Rusku a v štátoch bývalého Sovietskeho zväzu. V týchto krajinách vojenskej hodnosti 3-hviezdičkový generálporučík zodpovedá primeraná vojenská hodnosť generálplukovník.
Generálporučík (trojhviezdičkový) spravidla zastáva funkciu, ktorá je najbližšie k funkcii určenej pre hodnosť generál. V podmienkach ozbrojených síl Slovenskej republiky je takouto funkciou pre 3-hviezdičkového generálporučíka funkcia zástupcu náčelníka generálneho štábu. 
V Slovenskej armáde je najbližšia nižšia hodnosť generálmajor a najbližšia vyššia hodnosť generál.

</doc>
<doc id="329650" title="Karol Navrátil" url="https://sk.wikipedia.org/wiki?curid=329650">
Karol Navrátil

Brigádny generál Ing. Karol Navrátil (* 26. august 1963 Prešov) je slovenský generál vo výslužbe. V roku 2012 bol ustanovený do funkcie zástupcu veliteľa pozemných síl Ozbrojených síl Slovenskej republiky. Od 1. februára 2017 funkciu opäť vykonával.
Život.
V roku 1982 absolvoval Vojenskú strednú odbornú školu v Martine a v roku 1986 Vojenskú vysokú školu vo Vyškove na Morave a zároveň bol menovaný do hodnosti poručík ako vojak z povolania. Následne pôsobil na Slovensku kde vykonával základné veliteľské funkcie v ženijnom vojsku na stupni čata až rota a potom štábne funkcie na veliteľstve divízie a armádneho zboru v Prešove. Po ukončení akademického kurzu na Vojenskej akadémii v Liptovskom Mikuláši bol v roku 2000 ustanovený do funkcie ženijného náčelníka 1. mechanizovanej brigády v Prešove.
V roku 2001 bol premiestnený do Michaloviec, kde zastával funkciu veliteľa ženijného práporu. Od roku 1999 do roku 2007 absolvoval niekoľko jazykových kurzov z jazyka nemeckého a anglického. V roku 2008 ukončil 10 mesačný Kurz národnej bezpečnosti vo Vojenskej akadémii Liptovský Mikuláš kde dosiahol najvyššie vojenské vzdelanie, ktoré je predpokladom pre výkon najvýznamnejších funkcií v rezorte MO SR.
Od februára 2004 do augusta 2004 pôsobil ako veliteľ ženijnej roty v rámci medzinárodnej operácie „Iracká sloboda“ v Iraku. Od 1. februára 2005 pôsobil na Veliteľstve Pozemných síl najprv vo funkcii zástupcu náčelníka a od 1. októbra 2005 náčelníka Štábu Veliteľstva Pozemných síl OS SR. Túto funkciu vykonával do 31. augusta 2007 a znovu od 30. júna 2008.
V roku 2010 sa stal veliteľom vojenskej posádky v Prešove a zároveň aj veliteľom 2. mechanizovanej brigády so sídlom v Prešove. V rokoch 2012 až 2015 bol zástupcom veliteľa Pozemných síl, v rokoch 2015 až 2017 náčelníkom štábu Veliteľstva Pozemných síl a od 1. februára 2017 opäť zástupcom veliteľa Pozemných síl.
5. mája 2017 bol prezidentom SR Andrejom Kiskom menovaný do vojenskej hodnosti brigádny generál.
Z aktívnej služby odišiel po „viac ako 42 rokoch“ k 31. decembru 2020 vo funkcii zástupcu veliteľa Pozemných síl.
Pôsobenie v zahraničných vojenských misiách.
6.2. - 1.8.2004 veliteľ slovenskej vojenskej jednotky v bojovej operácie „Iracká sloboda“ v Iraku 
Vyznamenania.
Za službu vlasti, Čestný odznak OS SR, Za službu v mierových pozorovateľských misiách, Pamätná medaila ministra obrany a ďalšie.
Externé odkazy.
Fotografia

</doc>
<doc id="329653" title="Hnutie štvrtého mája" url="https://sk.wikipedia.org/wiki?curid=329653">
Hnutie štvrtého mája

Hnutie štvrtého mája alebo Májové hnutie (roku 1919) (, ) bolo politické a kultúrne hnutie v Číne, ktoré vzniklo roku 1919 ako reakcia na Versaillské mierové dohody. Študentské demonštrácie v Pekingu sa rozšírili po celej krajine a viedli k vzostupu čínskeho nacionalizmu a k politickej mobilizácii a radikalizácii.
Historické pozadie.
Korene Hnutia štvrtého mája siahajú až do záverečného obdobia poslednej čínskej cisárskej dynastie Čching (16441911), kedy Čína v roku 1898 prenajala Nemecku prístav Čching-tao. Nemecký vplyv sa rýchlo rozšíril na územie celej provincie Šan-tung.
Po vypuknutí Prvej svetovej vojny sa dalo očakávať, že sa boje presunú i na územie kolónií európskych mocností. Keďže sa Čína v tej dobe nachádzala v polokoloniálnom stave so sférou vplyvu viacerých krajín, žiadal prezident Ši-kchaj Jüan, aby sa vojna nerozšírila aj do Číny. Japonsko však videlo túto situáciu ako cestu na začatie koloniálnej politiky a pridalo sa k štátom Dohody. Na jeseň 1914 sa japonské jednotky vylodili pri prístave Čching-tao a postupne obsadili nemecké dŕžavy. Japonsko následne predložilo čínskej vláde 21 požiadaviek zahrňujúcich japonskú sféru vplyvu v provinciách Fu-ťien a Šan-tung. Pekinská vláda tieto požiadavky v neúplnom znení prijala, čo vyvolalo odpor Číňanov voči Japoncom.
Po smrti Ši-kchaja Jüana roku 1916 bol zvolený za prezidenta projaponsky založený Jüan-chung Li. Ten na naliehanie Francúzov síce prerušil diplomatické styky s Nemeckom, ale návrh na vstup do vojny bol zamietnutý, čo vyústilo do pádu vlády roku 1917. Novozvolený prezident Kuo-čang Feng voviedol Čínu 14. augusta 1917 do vojny na strane Dohody. Aktívne sa však na vojne nepodieľala, vytvorili sa iba pracovné oddiely (spolu 175 000 mužov), ktoré pomáhali vo Francúzsku, na Blízkom východe a v severnej Afrike.
Versaillské mierové dohody.
Po ukončení Prvej svetovej vojny v roku 1918 očakávala Čína zrušenie nerovnoprávnych zmlúv, pretože bola v tábore víťazov. Čínska delegácia vo Versailles požadovala zrušenie veľmocenských záujmových sfér v Číne a k požiadavke pripojila špeciálne memorandum o zrušení japonských výsad v provincii Šan-tung. Japonci naopak požadovali prevzatie nemeckých výsad, a keďže hrozili odchodom z mierových rozhovorov a nevstupením do Spoločnosti národov, bolo im vyhovené. 
Výsledky mierových rozhovorov spôsobili v Číne rozhorčenie a vlnu protestných hnutí. K silnejúcemu nacionalizmu a odporu voči cudzincom sa pridal aj bojkot japonského tovaru. Reakcia rozhnevaných Číňanov doviedla pekinskú vládu k nepodpísaniu Versailleskej zmluvy. Podpísala sa jedine mierová zmluva s Rakúskom, za čo bola Čína neskôr prijatá do Spoločnosti národov.
Demonštrácie.
Už v roku 1918 organizujú vysokoškolskí študenti po celej Číne najrôznejšie zhromaždenia a demonštrácie a vytvárajú množstvo študentských organizácií, ako napríklad "Študentské vlastenecké združenie" (學生愛國會). V januári 1919 začínajú vychádzať časopisy "Národ" (國民) a "Nový prúd" (新潮). 
Na konci apríla 1919 vyvrcholili záverečné rokovania na mierovej konferencii v Paríží. Nevyhovenie čínskym požiadavkom spôsobilo vlnu sklamania a rozhorčenia. Na štvrtého mája 1919 zvolali študentské organizácie masovú demonštráciu, podľa ktorej dostali udalosti súhrnné označenie Hnutie štvrtého mája. Počas demonštrácie sa na Námestí nebeského pokoja v Pekingu zhromaždilo viac ako 5000 osôb. Hlásali hesla ako "Čína patrí Číňanom", "Nezriekneme sa Šan-tungu", "Odmietnite podpísať parížsku mierovú zmluvu" či "Bojkotujte japonský tovar." Študenti vysokých škôl nadto vyhlásili celoštátny štrajk.
Na začiatku júna polícia pozatýkala 3000 študentov. Správy o tejto udalosti sa rozšírili do viacerých čínskych veľkomiest a 3. júna bol na schôdzi v Šanghaji vyhlásený generálny štrajk, ktorý podporili robotníci a obchodníci. V priebehu júna začala vláda študentským požiadavkom ustupovať, čo viedlo k jej pádu. Nový premiér Čchien Neng-sun v tejto situácii nariadil nepodpísanie mierovej zmluvy. Zároveň však v júli vydal zákaz bojkotu japonského tovaru. 
Význam.
Hnutie štvrtého mája sa pojí s počiatkom socializmu v Číne. Po prvýkrát v čínskych dejinách sa spojili ľudia z rôznych tried, aby spoločne vyjadrili svoje názory. Jedným z následkov májového hnutia bolo aj založenie Komunistickej strany Číny roku 1921.
Udalosti z mája 1919 priniesli zmenu do myslenia čínskych intelektuálov, ktorí sa radikalizovali. Pred rokom 1919 bola najväčším vzorom západná demokracia, zmluva s Versailles však bola vnímaná ako podvod a liberálna demokracia sa v očiach intelektuálov sprofanovala. Na čínskej ľavici začali intelektuáli študovať marxizmus a leninizmus, na pravici sa objavili fašizujúce tendencie. V májovom hnutí sú zárodky rastu oboch radikálnych strán, Komunistickej strany a Nacionalistov (Kuo-min-tang), filozofického konfliktu medzi nimi a následnej občianskej vojny.

</doc>
<doc id="329857" title="Zlatovce" url="https://sk.wikipedia.org/wiki?curid=329857">
Zlatovce

Zlatovce sú mestská časť Trenčína, do roku 1976 samostatná obec.
Názvy od konca 18. storočia.
1773 Zlatocz, Zlatowcze; 1786 Zlatócz, Zlatowcze; 1808 Zlatócz, Zlatowce; 1863 Zlatoc; 1873–1902 Zlatóc; 1907–1913 Vágaranyos; od roku 1920 Zlatovce. 
Dejiny.
Prvá písomná zmienka pochádza z roku 1244. V roku 1952 bola k obci pričlenená obec Hanzlíková. V roku 1976 bola obec pripojená k Trenčínu.
Charakteristika.
Nachádza sa tu množstvo škôl a obchodov ako aj vlaková stanica, ktorá poskytuje priame spojenie na trase Bratislava - Žilina. Od roku 2014 prebieha výstavba rezidencie Vinohrady- radovej bytovej a domovej zástavby cca 0,5 km severne od centra obce. Súčasťou Zlatoviec je aj Detské mestečko, ktoré začalo písať svoju históriu v roku 1973. V roku 2017 bolo Detské mestečko zapísané do ústredného zoznamu národných kultúrnych pamiatok SR. 

</doc>
<doc id="329888" title="Synchronizované plávanie" url="https://sk.wikipedia.org/wiki?curid=329888">
Synchronizované plávanie

Synchronizované plávanie (alebo tiež umelecké plávanie alebo akvabely) je individuálny plavecký šport. Je to jedinečná kombinácia tanca, plávania a gymnastiky. Od roku 1984 je zaradený do programu olympijských hier. Medzinárodné súťaže sa riadia pravidlami svetovej plaveckej federácie FINA. Na olympijských hrách štartujú výlučne ženy. Na majstrovstvách sveta od r. 2015 môžu štartovať aj muži v zmiešaných pároch.
Športovkyňa vykonávajúca synchronizované plávanie sa nazýva "Akvabela" alebo "synchronizovaná plavkyňa" alebo "pretekárka synchronizovaného plávania". Názov pochádza z latinčiny, kde aqua znamená „voda“ a bella „pekná“.
Pravidlá.
Časové limity technických a voľných zostáv.
Povolená tolerancia časového limitu je +- 15 sekúnd.
Výsledky.
Olympijské Hry
Majstrovstvá sveta
Majstrovstvá Európy
Majstrovstvá sveta juniorov
Majstrovstvá Európy juniorov
Majstrovstvá SR Senior
Majstrovstvá SR Junior
Majstrovstvá SR SŽ
Majstrovstvá SR MŽ

</doc>
<doc id="329912" title="High Contrast" url="https://sk.wikipedia.org/wiki?curid=329912">
High Contrast

Lincoln Barrett (* 18. september 1979, Cardiff, Wales, Spojené kráľovstvo), viac známy ako High Contrast, je waleský drum and bassový DJ a producent.
Špecializuje sa na liquid drum and bass, liquid funk a drum and bass celkovo, s prvkami jump-up, jungle a melodic drum and bass, ktoré uplatňuje najmä v remixoch pokojnejších liquidových trackov.
Za svoj remix tracku Jorja Smith – The One bol v roku 2019 nominovaný na Grammy.
História.
Lincoln Barrett vyrastal v záujme o film a filmové soundtracky než o samotnú hudbu a dodnes je v jeho tvorbe vidieť vplyv soundtrackového albumu k filmu "A Clockwork Orange" a soundtracku Vangelis k filmu "Blade Runner". Počas svojich filmových štúdií navštívil J Majikovu "Arabian Nights", ktorá ho v jeho sedemnástich rokoch priviedla k drum and bassu. Krátko nato začal produkovať hudbu, vďaka ktorej sa stal rezidentom v Cardiffskej drum and bassovej show zvanej Silent Running. Počas svojho pôsobenia v Silent Running si zahral popri umelcoch ako Grooverider a London Elektricity. Barrettova hudba sa dá jednoducho zaradiť ako drum and bass, ale mnoho hudobných kritikov ju priraďuje ku liquid funku. Jeho hudba obsahuje vplyvy house a takisto tiež androgynicky načasované vokály, elektronické piána, husle a jemne vložené sample.
V júni 2002 bolo vydané pod Hospital Records jeho debutové LP s názvom "True Colours", ktoré sprevádzali kladné reakcie nielen zo strany kritikov, ale single „Return of Forever“ a „Global Love“ sa dostali do UK Singles Chart. Jeho druhý album "High Society" vydaný v roku 2004 bol jedným z najlepších drum and bassových albumov roka. 6. apríla 2003 sa High Contrast predstavil v prestížnej BBC Radio 1 Essential Mix show. Jeho mix obsahoval to najlepšie zo súčasnej liquid funkovej scény, ale najviac skladieb bolo z dielní vydavateľstva Hospital Records. Tento mix sa na BBC Radio 1 vysielal 9. januára 2005, keď drum and bassový umelec Andy C nebol schopný dodať vlastný mix.
Súčasnosť.
Dnes patrí Barrett k najvyhľadávanejším DJom a dostal ponuky k mnohým mixom – napríklad od Missy Elliott ku remixu piesne „We Run This“, od The Streets k remixu piesne „Has it Come“ a od The White Stripes k remixu piesne „Blue Orchid“. Barrett nepije alkohol, nefajčí, neberie drogy a je vegetarián. Jeho otec bol známy waleský rock and rollový spevák vystupujúci pod prezývkou Shakin Stevens. Jeho matka je členkou Welsh Assembly pre južný Cardiff a Penarth.
Barrett v súčasnosti robí rezidenta v kluboch Herbal a Heaven v Londýne za Hospitality, hráva v The Welsh Club v Cardiffe a pravidelne sa stretáva v klube Fabric v Londýne. Po vydaní skladieb „When The Lights Go Down“, „Angels and Fly Remix“ a „Days Go By“ nasmeroval svoj talent na tvrdšiu hudbu ako je liquid funk. V jeho novšej tvorbe je pridaný elektronický organ, ale stále je v nej poznať klasický, melodický štýl. V októbri 2005 rozbieha Barrett svoje vlastné vydavateľstvo The Contrast. Prvý singel „Days Go By/What We Do“ bol vydaný na začiatku novembra 2005. Na BBC Radio 1 si v Essential Mixe druhýkrát zahral 7. októbra 2007. Zoznam skladieb si môžete pozrieť tu. Tento mix je podľa Peteho Tonga najlepší Essential Mix roku 2007.
High Contrast sa postupne stal vlastnou značkou, pomedzi svoju tvorbu, napredujúcu novým smerom, však vydával kúsky spomínajúce na starú tvorbu – príkladom je album The Agony and The Ecstasy (2012), ktorý kombinuje nové prvky liquid drum and bass štýlu s elektronickým organom a často až americkou gospelovou/kostolnou hudbou.
Liquid drum and bass sa od roku 2012 čoraz viac dostával aj na playlisty svetových rádií (viaceré koncepty po verejnoprávnych BBC rádiách prevzal aj komerčný sektor), príklady, ktoré počuť aj v roku 2020, sú napríklad Sigma – Nobody to Love či Netsky – Rio. Viacero umelcov túto pop-liquid drum and bass vlnu využilo, High Contrast je medzi nimi. V podobnom duchu sa nesie aj jeho remix tracku Jorja Smith – The One, za ktorú získal nomináciu na Grammy.

</doc>
<doc id="330219" title="Likava (hrad)" url="https://sk.wikipedia.org/wiki?curid=330219">
Likava (hrad)

Likava (-normovaný názov) alebo Likavský hrad je hradná zrúcanina v chotári obce Likavka, okres Ružomberok. Je najväčším hradom Liptova a jeho hlavnou úlohou bolo strážiť dôležitú cestu z Považia na Oravu a do Poľska. 
Prvá písomná zmienka pochádza z roku 1315, keď ho Karol Róbert daroval županovi Dončovi. V rokoch 14311434 bol v rukách husitskej posádky, ďalšími vlastníkmi boli Ján Hunyadi, Peter Komorovský, Zápoľskovci, Pekryovci, Ján Krušič, Ilešháziovci a Tököliovci. Po potlačení povstania I. Tököliho prešiel pod správu eráru.
V roku 1447 sa stal stoličným hradom a strediskom kráľovského hradného panstva Likava, ku ktorému patrili mestá a mestečká Ružomberok, Nemecká Ľupča (dnešná Partizánska Ľupča), Liptovský Trnovec, Liptovská Sielnica, Bobrovec a ďalších 17 obcí. K pôvodnému jadru hradu bol po roku 1435 pristavený dolný hrad, v 2. polovici 15. storočia gotický horný hrad a po roku 1533 upravený v renesančnom štýle. Rozsiahle stavebné úpravy boli vykonané v rokoch 16421700, kedy boli vybudované nové opevnenia s 5 baštami. V roku 1670 bol značne poškodený cisárskym vojskom. Neskoršie hrad slúžil ako vojenská ubytovňa a stoličná väznica (1685). V roku 1703 sa hradu zmocnili povstalecké vojská Františka II. Rákociho a v roku 1707 hrad zbúrali na jeho príkaz na ústupe pred cisárskymi vojskami.
V súčasnosti je v správe Liptovského múzea, v Hunyadyho bašte je zriadená stála expozícia dejín hradu.

</doc>
<doc id="330244" title="HC 07 Orin Detva" url="https://sk.wikipedia.org/wiki?curid=330244">
HC 07 Orin Detva

HC 07 Detva je slovenský hokejový klub pôsobiaci v meste Detva. Od sezóny 2017/2018 až do sezóny 2020/2021 pôsobil v najvyššej hokejovej súťaži na Slovensku.
História.
História klubu začína rokom 2007, keď sa dovtedajší klub sídliaci v Detve, HKm Detva rozhodol z popudu majiteľa, ktorý bol väčšinovým vlastníkom klubu presťahovať do Lučenca. Menšinovým akcionárom bol klub ŠK Detva v zastúpení mesta Detva. To sa dohodlo s bývalým reprezentantom Dušanom Pohorelcom na vytvorení úplne nového klubu, v ktorom by väčšiu príležitosť dostali detvianski odchovanci miesto dovtedajších zvolenských. Klub najprv účinkoval v 2. hokejovej lige, ktorú hneď vyhral a postúpil do 1. hokejovej ligy. Jednu sezónu pôsobil klub ako B-tím Zvolena.
Umiestnenia v jednotlivých sezónach.
Slovensko.
Tipsport liga
 1. hokejová liga SR - 9. ročníkov
1. miesto: 2014/2015, 2016/2017
 2. hokejová liga - (skupina východ) 1. ročník

</doc>
<doc id="330266" title="Korytnica-kúpele" url="https://sk.wikipedia.org/wiki?curid=330266">
Korytnica-kúpele

Korytnica-kúpele je kúpeľná osada obce Liptovská Osada.
Leží v južnej časti okresu Ružomberok, pod severnými svahmi Prašivej, v hlbokej nízkotatranskej doline obkľúčenej lesmi, v nadmorskej výške 
Kúpele Korytnica.
Tomel Kúpeľníctvo v osade Korytnica má bohatú históriu, doložené počiatky siahajú už do 16. storočia. Minerálna voda z Korytnice získala v minulosti medaily na svetovej výstave 1873 vo Viedni a 1904 ako jediná európska minerálna voda na svetovej výstave v americkom St. Louis. Do roku 1974 premávala do kúpeľov úzkorozchodná železnica. V kúpeľoch sa okrem iného liečili aj cisár František Jozef a Ľudovít Štúr. Kúpele boli v deväťdesiatych rokoch počas vlády Vladimíra Mečiara sprivatizované. V roku 2002 sa kúpele dostali do konkurzu a chátrajú.
Z prameňa Vojtech v kúpeľoch Korytnica vyviera s teplotou 5,4°C najchladnejšia minerálna voda zo všetkých slovenských prameňov.
Kúpele sú od roku 2003 zatvorené a nefungujú. V súčasnej dobe areál s výnimkou plničky minerálnej vody chátra. 
V roku 2013 kúpil plničku minerálnej vody Korytnica, ako aj časť tamojšieho areálu francúzsky podnikateľ s chorvátskymi koreňmi Zlatko Banovi, ktorý vlastní firmu AMOS-SERVICES, s.r.o. Postupne zrekonštruoval pramene, takže verejnosti je prístupných päť prameňov : Vojtech I. , Vojtech II., Žofia, Jozef a Anton. 
Začiatkom júna 2016 otvorili penzión Svätopluk, ktorý vytvorili rekonštrukciou nevyužitej budovy bývalej pošty a kaviarne. V penzióne je aj reštaurácia, ktorá pripravuje okrem iných rôzne špeciality na grile. V penzióne sa môže ubytovať asi 50 osôb a to vrátane prístelkov. 
Súčasťou areálu je detské ihrisko a parkovisko. Záujemcovia si môžu bezplatne nabrať neobmedzené množstvo minerálnej vody zo zrekonštruovaných prameňov. 
Do Korytnice vedú dve cyklotrasy Ružomberok - Korytnica a Donovaly Korytnica, ktoré sú vhodné aj pre pešiu turistiku. Trasa vedúca z Ružomberka (Cyklokorytnička) bolo novootvorená v lete 2016 a slúži aj ako náučný chodník aj pre rodiny s deťmi.Tomel 

</doc>
<doc id="330317" title="Kýčerka (Čadca)" url="https://sk.wikipedia.org/wiki?curid=330317">
Kýčerka (Čadca)

Sídlisko Kýčerka je najväčším sídliskom v meste Čadca. Nachádza sa na juhozápade mesta v blízkosti nemocnice s poliklinikou. V roku 2012 žilo vo vyše 7 000 bytoch 15 000 obyvateľov. 
História a popis sídliska.
Sídlisko sa začalo stavať v 70. rokoch 20. storočia najmä pre zamestnancov Tatry Kopřivnice, nemocnice a závodu Slovena v Čadci. Prvé bytovky boli dané do užívania v roku 1978 a výstavba bola ukončená na konci 80. rokov. Zmena režimu priniesla zastavenie výstavby i na sídliskách Žarec a Sídlisko III. 
V 90. rokoch žilo na sídlisku viac ako 8 000 obyvateľov a ich počet sa zvyšoval až na terajších 15 000 obyvateľov. Kýčerka tak tvorí polovicu celého obyvateľstva mesta. Sídlisko sa v súčasnosti rozširuje výstavbou nových bytových domov. 
Na sídlisku sa nachádza Kostol sv. Jozefa robotníka z roku 1998 a dve základné školy – ZŠ Rázusova a ZŠ Komenského.
Doprava.
Hlavnou prístupovou cestou na sídlisko je Okružná ulica, ktorá odbočuje z cesty II/487. 
Verejnú dopravu zabezpečuje sieť MHD Čadca, linkami číslo 3 a 8, ktoré premávajú po okružnej trase centrum – Kýčerka – nemocnica – centrum (linka 3) a opačne (linka 8). Najbližšia železničná zastávka je Čadca zastávka na trati Čadca – Makov.

</doc>
<doc id="330384" title="ATAKA - národný zväz" url="https://sk.wikipedia.org/wiki?curid=330384">
ATAKA - národný zväz

ATAKA - národný zväz () je krajne pravicová politická strana v Bulharsku. Založená bola v roku 2005 a získala úspechy v bulharských parlamentných voľbách, ako aj vo voľbách do Európskeho parlamentu. Predsedom strany je bulharský nacionalistický politik Volen Siderov.
Program strany.
Strana sa profiluje ako národná a vlastenecká. Upozorňuje na negatívne javy v bulharskej politike a spoločnosti. Vystupuje euroskepticky a snaží sa o národné pozdvihnutie národného povedomia Bulharov. Kriticky vystupuje proti príslušníkom tureckej a cigánskej národnostnej menšiny. Snaží sa zrušenie vysielania programov v tureckom jazyku. Upozorňuje na vysoký podiel Turkov a Cigánov na kriminalite v Bulharskej republike. Usiluje sa o zákaz predaja poľnohospodárskej pôdy cudzincom, zákaz výpredaja národného majetku cudzím spoločnostiam a o vystúpenie krajiny z NATO. Strana zdôrazňuje význam pravoslávia pre bulharské národné tradície a snaží sa o spoluprácu s inými národnými stranami v Európe. Odmieta vyhlásenie samostatnosti Kosova a Metohije, kozmopolitizmus a multikulturalizmus.
Externé odkazy.
Оficiálna stránka zväzu«АTAKA»

</doc>
<doc id="330480" title="Festivaly Reading a Leeds" url="https://sk.wikipedia.org/wiki?curid=330480">
Festivaly Reading a Leeds

Festivaly Reading a Leeds je dvojica každoročných hudobných festivalov, ktoré sa konajú v anglickom Readingu a Leedse. Obidva trvajú tri dni (piatok, sobota, nedeľa) a konajú sa súbežne s rovnakým programom. 
Festival v Readingu je uskutočňovaný už od roku 1971 a zaraďuje sa medzi najvýznamnejšie hudobné festivaly vôbec. Festival Leeds sa pripojil až v roku 1999. Na obidvoch festivaloch je možné sa stretnúť s rôznymi hudobnými žánrami. Vystupovalo tu veľké množstvo hudobníkov a hudobných skupín, k najznámejším patria napr. Nirvana, Queens of the Stone Age, Oasis alebo Metallica.
Obidva festivaly usporiada "Festival Republic", v rokoch 1998-2007 sa konali s podtitulom „Carling Weekend“ (hlavný sponzor). Presná poloha Leeds festivalu je Bramham Park, a Reading sa koná na farme na Richfield Avenue v centre Readingu. V roku 2008 boli festivaly Reading a Leeds vypredané. 200,000 lístkov na obidva festivaly zmizlo za menej než 24 hodín. Na festivaloch sa nachádzajú nasledujúce scény:

</doc>
<doc id="330614" title="Medzinárodná basketbalová federácia" url="https://sk.wikipedia.org/wiki?curid=330614">
Medzinárodná basketbalová federácia

Medzinárodná basketbalová federácia (, skr. FIBA) je hlavný medzinárodný orgán pre basketbal. Je nezávislá asociácia združujúca 213 národných basketbalových organizácií z celého sveta so sídlom v Mies, Švajčiarsku. Medzinárodným olympijským výborom je pokladaná za jediný kompetentný orgán v oblasti basketbalu. Federácia sa do roku 1986 nazývala "Medzinárodná federácia amatérskeho basketbalu" (), z čoho vznikla skratka FIBA, ktorá sa používa aj v súčasnosti.
FIBA určuje pravidlá basketbalu, špecifikuje potrebné vybavenie, organizuje medzinárodné súťaže, reguluje prestupy športovcov naprieč krajinami a kontroluje menovanie medzinárodných rozhodcov. 213 národných federácií je od roku 1989 rozdelených do piatich zón: Afrika, Amerika, Ázia, Európa a Oceánia.
Kompetencie FIBA.
Medzi kľúčové kompetencie FIBA patrí:
Orgány FIBA.
FIBA pre svoje potreby zriaďuje viaceré komisie, ktoré jej pomáhajú zabezpečovať stanovené ciele:
Rebríček FIBA.
FIBA zostavuje rebríček, ktorý zoraďuje jednotlivé národné reprezentácie podľa ich dosiahnutých výsledkov. Zostavujú sa rebríčky mužov, žien, dorastencov, dorasteniek a kombinované. Slovensko v rebríčku k 13. októbru 2010 v mužskej časti nezískalo ani bod, v ženskej je medzi ženami na 26. mieste a medzi dorastenkami na 21. mieste, v kombinovanom rebríčku na 38. mieste.
Konfederácie.
213 členských federácií je rozčlenených do 5 kontinentálnych konfederácií:

</doc>
<doc id="330624" title="Slovenské národné múzeum – Múzeum bábkarských kultúr a hračiek, hrad Modrý Kameň" url="https://sk.wikipedia.org/wiki?curid=330624">
Slovenské národné múzeum – Múzeum bábkarských kultúr a hračiek, hrad Modrý Kameň

Múzeum bábkarských kultúr a hračiek je jedno z múzeí Slovenského národného múzea. Špecializuje sa na dokumentovanie histórie a súčasnosti bábkového divadla, na históriu a historický vývoj detských hračiek a tiež na históriu a etnografiu regiónu. Inštitúcia vznikla v roku 1964 ako „Múzeum Imre Madácha“, o štyri roky neskôr sa pretransformovala na „Okresné vlastivedné múzeum“ so sídlom v kaštieli Imre Madácha v Dolnej Strehovej Od roku 1991 je umiestnené na hrade Modrý Kameň v okrese Veľký Krtíš. Na „Múzeum bábkarských kultúr a hračiek“ sa zmenilo v roku 1994.
Múzeum v rámci svojej činnosti organizuje rôzne podujatia, napríklad „Bábkarsky festival Modrý Kameň“, na ktorom sa koná prehliadka bábkarskych súborov zo Slovenska a zahraničia a jeho súčasťou sú aj tvorivé dielne a výstava prác zhotovených deťmi.
Pôvodne existovalo ako samostatné múzeum, súčasťou SNM sa stalo až v roku 2002. 

</doc>
<doc id="330698" title="Pôžička" url="https://sk.wikipedia.org/wiki?curid=330698">
Pôžička

Pôžička je záväzkový právny vzťah, ktorého predmetom je prenechanie veci určenej podľa druhu (napríklad peňazí) veriteľom dlžníkovi, pričom sa dlžník zároveň zaväzuje vrátiť vec rovnakého druhu po uplynutí dohodnutej doby resp. na požiadanie. O pôžičke sa uzatvára zmluva o pôžičke, ktorú upravuje Občiansky zákonník v § 657 a 658.
Forma zmluvy.
Text Občianskeho zákonníka pre zmluvu o pôžičke nepredpisuje žiadnu konkrétnu formu, z toho vyplýva, že zmluva nemusí byť písomná a môže byť len ústna.
Vlastníctvo a nakladanie s požičanou vecou.
Požičaná vec prechádza do vlastníctva dlžníka.
S požičanou vecou môže dlžník voľne nakladať príp. ju aj spotrebovať.
Čo sa požičiava (t.j. predmet zmluvy o pôžičke) a čo treba vrátiť.
Predmetom pôžičky je vec určená podľa druhu (t.j. nie vec určená individuálne, čiže individuálne rozlíšiteľná), napríklad peniaze, cukor, pšenica. Predmetom pôžičky nemôže byť napr. nehnuteľnosť, pretože je to vec určená individuálne. Požičiavanie športového vybavenia, DVD, áut a pod. nie je pôžička v právnom zmysle, pretože sa v týchto prípadoch požičiava vec určená individuálne, keďže treba vrátiť presne tú istú vec, ktorú ste si požičali (a nie len rovnakú vec). Hoci sa rôzne podniky poskytujúce takéto predmety označujú ako "pôžičovne" a svoju činnosť označujú ako "požičiavanie", v právnom zmysle ide o nájom (§ 663 Občianskeho zákonníka), nie o pôžičku.
Najčastejším predmetom pôžičky sú peniaze, častým predmetom sú aj suroviny na varenie chýbajúce v danom okamihu v domácnosti.
Dlžník nevracia (nemusí vrátiť) tú istú vec, ktorú si požičal, ale len vec toho istého druhu v rovnakej akosti a rovnakom množstve, ako bola požičaná (t.j. musí vrátiť len "rovnakú", nie "tú istú", vec). Ak by musel vrátiť tú istú vec, nešlo by o pôžičku, ale o tzv. výpožičku (§ 659 Občianskeho zákonníka). Ak by musel vrátiť inú konkrétnu vec, nešlo by o pôžičku, ale o zmluvu zámennú (§ 611 Občianskeho zákonníka).
Pochopiteľne je však pri pôžičke dovolené vrátiť namiesto rovnakej veci vec lepšej akosti než mala pôvodná vec - pozri nižšie pod nadpisom Odplata.
Čas vzniku zmluvy.
Zmluva o pôžičke je reálna zmluva (nie je to teda konsenzuálna zmluva). To znamená, že zmluva vznikne až faktickým odovzdaním požičanej veci. V prípade peňazí sa za faktické odovzdanie veci považuje aj bezhotovostný prevod peňazí.
Odplata.
Pôžička môže byť odplatná alebo bezodplatná. Pri peňažnej pôžičke sa (prípadná) dohodnutá odplata nazýva úroky. Pri nepeňažnej pôžičke (t.j. pri pôžičke veci inej než peniaze) sa (prípadná) odplata nazýva úroky alebo pôžičovné (prípadne nájomné, tento výraz sa ale obyčajne používa v súvislosti s nájomnou zmluvou); namiesto úrokov možno pri nepeňažnej pôžičke dohodnúť poskytnutie primeraného väčšieho množstva alebo vecí lepšej akosti, spravidla toho istého druhu (§ 658 Občianskeho zákonníka).
Úroky je dlžník povinný platiť iba vtedy, ak boli dohodnuté. Ich výšku Občiansky zákonník neupravuje.
Čas vrátanie požičaného.
Ak sa veriteľ s dlžníkom dohodli na termíne, požičanú vec treba vrátiť v dohodnutom termíne. Ak sa na termíne nedohodli, požičanú vec treba vrátiť na požiadanie veriteľa. Splatnosť pôžičky môže byť dohodnutá aj formou splátok.
Úroky z omeškania, nesplatenie.
Ak dlžník vec nevráti v dohodnutom termíne, môže od neho veriteľ požadovať úroky z omeškania (§ 517 Občianskeho zákonníka). Nesplatenú pôžičku možno vymáhať žalobou na súde. Na súde musí potom veriteľ dokázať, že zmluva o pôžičke bola uzavretá, a že veriteľ vec dlžníkovi vec skutočne odovzdal (odovzdanie sa dokazuje napr. predložením potvrdenia o odovzdaní peňazí).
Vzťahy podobajúce sa na pôžičku.
Pôžičke veľmi podobný je úver, ktorý je upravený v § 497 Obchodného zákonníka. Úver sa od pôžičky odlišuje predovšetkým nasledovne:
Pôžičke (zmluve o pôžičke) povrchne podobné, ale odlišné, vzťahy sú:

</doc>
<doc id="330898" title="Letecké nešťastie slovenského An-24" url="https://sk.wikipedia.org/wiki?curid=330898">
Letecké nešťastie slovenského An-24

Letecké nešťastie slovenského An-24 je najväčšie letecké nešťastie v dejinách samostatného Slovenska.
Antonov An-24 Vzdušných síl Slovenskej republiky narazil za tmy, za priaznivých meteorologických podmienok a z príčin zlyhania ľudského faktora, do zalesneného kopca pri pristávacom manévri 19. januára 2006 medzi obcami Hejce a Telkibánya v Maďarsku, len 3 km od slovenských hraníc, približne 20 km od letiska. Pri náraze lietadla zahynulo 41 vojakov a 1 civilný zamestnanec ministerstva obrany SR, 1 vojak prežil. Lietadlo privážalo späť slovenských príslušníkov síl KFOR z polročnej služby v Kosove.
Nehoda.
19. januára 2006 o 17:15 odštartovali z letiska v kosovskej Prištine dve vojenské lietadlá so slovenskými príslušníkmi mierových síl KFOR. Pristátie bolo plánované o 19:40 na letisku v Košiciach. O 19:30 po zahájení priblíženia na pristátie havarovalo jedno z lietadiel neďaleko maďarsko-slovenských hraníc. Narazilo ešte na maďarskom území v zalesnenej oblasti medzi obcami Hejce a Telkibánya. Havarovaným strojom bolo lietadlo sovietskej výroby Antonov An-24V, rok výroby 1969, registrácia 5605, samostatnej dopravnej letky v Kuchyni.
O 19:46 vyhlásila Letecká pátracia záchranná služba (LPZS) pohotovosť prvého stupňa a k miestu nehody bol vyslaný z letiska Sliač vrtuľník Mi-17, ktorý lokalizoval miesto nehody na svahu vrchu Borsó o 20:30. O pol hodiny neskôr prekročili slovensko-maďarskú hranicu štyri sanitky a hasiči z Košíc. Na mieste nehody, v ťažko prístupnom teréne a v mraze, našli záchranári iba jediného živého – nadporučíka Martina Farkaša (27), ktorý bol transportovaný na oddelenie ARO do košickej nemocnice.
Trosky lietadla An-24 boli neskôr prevezené na leteckú základňu v Prešove a podrobené dôkladnému vyšetrovaniu. Dôvody havárie neboli napriek nájdeniu funkčných čiernych skriniek dlhú dobu úplne jasné, nakoniec sa však potvrdila pôvodná domnienka, že nešťastie spôsobilo zlyhanie ľudského faktoru. Posádka sa zrejme dopustila primárnej navigačnej chyby, keď priblíženie na VPD 01 prebiehalo, namiesto nížinným údolím Hornádu, východnejšie, nad kopcami Zempléni-hegység. Podľa vyšetrovacej komisie nemalo lietadlo správne nastavený rádiový výškomer a posádka zle odhadla prechod z prístrojového na vizuálne priblíženie k letisku v Košiciach. Po viac ako desiatich rokoch sa však pozostalí dožadujú nového vyšetrenia havárie z dôvodu podozrení, že závery vyšetrovania nie sú správne a neboli vzaté do úvahy všetky dôkazy. Tomu nasvedčuje aj rozhodnutie Krajského súdu v Bratislave, ktorý nepotvrdil vinu pilota a ozbrojené sily SR priznali, že za "poškodenie zdravia" pilota kpt. Kumančika nesú zodpovednosť z 80 percent.
V roku 2020 minister obrany Jaroslav Naď, odtajnil spis k obnovenému vyšetrovaniu vojenského špeciálu AN-24.
Na Slovensku bol po nehode 24 hodinový štátny smútok. Rozlúčka s plnými vojenskými poctami sa konala za účasti tisícov ľudí v prešovskej mestskej hale Jána Pavla II. Na pohreb obetí havárie pricestoval aj generálny tajomník NATO, Jaap de Hoop Scheffer. Slovenský minister obrany Juraj Liška podal demisiu.

</doc>
<doc id="331037" title="Peter Tosh" url="https://sk.wikipedia.org/wiki?curid=331037">
Peter Tosh

Peter Tosh, vlastným menom Winston Hubert McIntosh (* 19. február 1944 – † 11. september 1987) bol jamajský spevák, skladateľ, gitarista a významný predstaviteľ rastafariánskeho hnutia. Tvoril jadro kapely The Wailers spolu s Bobom Marleym a Bunnym Wailerom. Tosha preslávili piesne ako „Legalize It“, ktorá sa stala hymnou zástancov legalizovania marihuany, ale aj „Feel No Way“ a prerobenou „Johnny B. Goode“ od Chucka Berryho. 
Zomrel 11. septembra 1987 vo veku 42 rokov, ked’ mu vykradli dom a zastrelili ho.

</doc>
<doc id="331408" title="Panleukopénia" url="https://sk.wikipedia.org/wiki?curid=331408">
Panleukopénia

Panleukopénia alebo mačací mor je silne virulentné ochorenie s inkubačnou dobou 2–10 dní postihujúce len mačky. Ochorenie máva spravidla veľmi rýchly priebeh a môže pripomínať otravu. Prejavuje sa súčasnými prudkými hnačkami a zvracaním, veľmi často končí smrťou zvieraťa. Je možné proti nemu zviera zaočkovať.
Vírus napadá výstelku tráviaceho traktu, spôsobuje vredy a rozpad výstelkového epitelu. Zároveň sa znižuje množstvo bielych krviniek, čo zhoršuje imunitu zvieraťa. Nákazu si medzi sebou zvieratá väčšinou predávajú cez sekréty, ktorými sa kontaminuje napríklad voda na pitie. Postihnuté zviera je apatické, zvracia, má vodnatú hnačku, veľakrát je v stolici krv, neje a nepije. Pokiaľ je nákaza slabšia, je možnosť vyliečenia. Ak sa nakazí gravidná mačka, väčšinou potratí. Pokiaľ sa narodia živé mačatá, mávajú postihnutý mozoček, následkom čoho majú zhoršenú koordináciu pohybu alebo môžu byť aj slepé.

</doc>
<doc id="331454" title="Eleonóra Habsburská" url="https://sk.wikipedia.org/wiki?curid=331454">
Eleonóra Habsburská

Eleonóra Habsburská (* 15. november 1498, Brusel, Belgicko – † 18. február 1558, Talavera de la Reina, Španielsko) bola rakúska arcivojvodkyňa, španielska infantka a kráľovná portugalská a francúzska.
Život.
Eleonóra bola dcéra burgundského vojvodu Filipa Habsburského a jeho manželky Jany I., kráľovnej Kastílie a Leónu. Jej rodičia mali búrlivé manželstvo, hoci sa zo začiatku zdalo, že bude šťastné. Filip bol záletný a jeho manželka to nebola ochotná tolerovať, preto sa Filip, za podpory svojho svokra aragónskeho kráľa Ferdinanda II. snažil vyhlásiť Janu za šialenú. Po Filipovej smrti bola kráľovná „šialená“ žiaľom zavretá v kláštore, kde strávila zvyšok života, a vládu prevzal jej otec.
Eleonóra prežila detstvo na dvore svojej tety Margaréty Habsburskej, nizozemskej miestodržiteľky, spolu s bratom Karolom a sestrami Izabelou a Máriou. Margaréta Habsburská bola veľmi vzdelaná žena a všetkým deťom poskytla láskyplnú starostlivosť aj skvelé vzdelanie.
Manželstvá a deti.
7. marca 1519 sa v Lisabone vydala za portugalského kráľa Manuela I. (* 1469 – † 1521), s ktorým mala dve deti:
5. augusta 1530 sa vydala vo Viedni za francúzskeho kráľa Františka I. (* 1494 – † 1547). 

</doc>
<doc id="331464" title="Zoznam portugalských kráľovien" url="https://sk.wikipedia.org/wiki?curid=331464">
Zoznam portugalských kráľovien

Zoznam portugalských kráľovien zahŕňa manželky panovníkov Portugalského kráľovstva, ktorým patril titul kráľovná, počínajúc rokom 1143, kedy na portugalský trón zasadol prvý kráľ Alfonz I., z rodu Burgundovcov. 
Tieto ženy samy nevládli, maximálne boli len v niekoľkých prípadoch regentkami za svoje neplnoleté deti. 
Pre prehľadnosť sú kráľovné radené podľa vládnucich dynastií ku ktorým patrili ich manželia. Na portugalskom kráľovskom tróne sa vystriedali štyri vládnuce dynastie:

</doc>
<doc id="331467" title="Zoznam portugalských panovníkov" url="https://sk.wikipedia.org/wiki?curid=331467">
Zoznam portugalských panovníkov

Zoznam portugalských kráľov je prehľad panovníkov Portugalského kráľovstva ležiaceho na Pyrenejskom polostrove od roku 1139, kedy sa Portugalsko oddelilo od Leónskeho kráľovstva a Alfonz I. sa stal prvým portugalským kráľom (pápežom uznaný v roku 1143), do zániku monarchie 5. októbra 1910. 
Na portugalskom kráľovskom tróne sa vystriedali štyri vládnuce dynastie:
Dejiny.
Burgundovci panovali v Portugalsku viac než dve storočia, posledný kráľ Ferdinand I., ktorý zomrel v roku 1383, mal len jednu dcéru Beatrix, ktorej manžel kastílsky kráľ Ján I. nedokázal nárok na trón obhájiť.
Druhou vládnucou portugalskou dynastiou sa stali Avizovci, jej zakladateľom a prvým portugalským kráľom z tejto dynastie bol Ján I., nemanželský syn kráľa Petra I. Ich dve storočia trvajúcu vládu ukončila dynastia Habsburgovcov.
Poslednou portugalskou vládnucou dynastiou boli Braganzaovci, ktorí v Portugalsku vládli od roku 1640 do roku 1910. Z tejto dynastie pochádzali jediné dve vládnuce kráľovné Mária I. a Mária II.

</doc>
<doc id="331493" title="Čík európsky" url="https://sk.wikipedia.org/wiki?curid=331493">
Čík európsky

Čík európsky (iné názvy: čík pruhovaný, čík obyčajný, staršie: čík pásikavý, staršie alebo ľudovo: čík; ľudovo alebo zastarano: piskor, nesprávne [bohemizmus]: "piskor pruhovaný", zastarano: "piskor obecný", ľudovo: piskorec; lat. "Misgurnus fossilis", staršie "Cobitus fossilis") je druh ryby z čeľade pĺžovité ("Cobitidae").
Charakteristika.
Je to malá podlhovastá ryba, obývajúca bahnisté dno stojacich alebo pomaly tečúcich vôd z čeľade pĺžovité (Cobitidae). Dýcha nielen žiabrami, ale aj prehĺtaním bubliniek vzduchu, z ktorých v čreve vstrebáva kyslík do krvného obehu. Okolo úst ma 10 fúzikov. Prsné plutvy u samcov sú o niečo dlhšie ako u samíc. 
Na území Slovenska je to pôvodný, dnes ohrozený a chránený druh. Vyskytuje sa od Francúzska až po povodie Volgy. Úplne chýba v Škandinávii, na Britských ostrovoch a v Stredomorí. Živí sa drobnými bezstavovcami. Trenie prebieha od apríla do júla, druh je fitofilný (vytiera sa na rastlinstvo). Samica kladie 5 – 30 000 ikier. Čerstvo vyliahnutý čík má nápadné vonkajšie nitkovité žiabre, ktoré neskôr miznú. Tento druh nemá hospodársky význam. Známa je jeho citlivosť na zmenu atmosférického tlaku, preto bol používaný k predpovediam počasia. 

</doc>
<doc id="331525" title="Kyselina etándiová" url="https://sk.wikipedia.org/wiki?curid=331525">
Kyselina etándiová

Kyselina etándiová (triviálny názov kyselina šťaveľová alebo kyselina oxálová) je karboxylová kyselina so vzorcom HOOC-COOH. Je to kryštalická, látka, vo vode dobre rozpustná (krátky reťazec). Jej konjugovanou bázou je etándioát, triválne šťaveľan alebo oxalát. Vyskytuje sa vo forme solí v rastlinách (napr. rebarbora, karambola alebo špenát) a v ľudskom tele (vo forme obličkových kameňov z šťaveľanu vápenatého).
Využíva sa na odmernú analýzu ako štandard pri alkalimetrickej titrácii a vo farbiarstve.
Je to jedovatá zlúčenina.

</doc>
<doc id="331564" title="Andalúzsky kôň" url="https://sk.wikipedia.org/wiki?curid=331564">
Andalúzsky kôň

Andalúzsky kôň patrí medzi teplokrvníky. Najvýraznejší vplyv na jeho vznik mali arabské a berberské kone.
Dejiny.
Kone boli do Španielska dovážane z východného Stredomoria, od germánskych kmeňov a potom s inváziou moslimov. Andalúzsky kôň pochádza zo slnkom vysušovaných oblastí južného Španielska, Andalúzie. V 16. storočí sa stal obľúbeným jazdeckým koňom európskych panovníkov a významných jazdeckých majstrov, vrátane Angličana Williama Cavendisha, vojvodu z Newcastle. Priamym potomkom Andalúzského koňa je lipican a k ďalším európskym plemenám ovplyvneným andalúzskou krvou patrí frederiksborský, frízsky a connemarský kôň.
O prežitie andalúzského koňa v priebehu storočí sa zaslúžili mníšske rády, predovšetkým rád kartuziánov. Kartuziáni sa snažili zachovať čistou línií chovu, preto ich kone dosahovali tých najvyšších kvalít.
Popis plemena.
Je vysoký 155 až 160 cm, s výraznou hlavou, často s ľahkým klabonosom, dlhá hriva a chvost, silný ľahko klenutý krk, chvost nízko nasadený a nesený, farba biela s prímesami, len vzácne čierna, častejšie sú hnedáci.
Chov a využitie.
Hlavné chovateľské strediská sú Sevilla, Córdoba a Jerez de la Frontera. Je využívaný pre drezúru - španielsku školu, pre koridu, ale tiež pre kočiare aj zháňanie dobytka, rekreácie, parkúr (skokové súťaže)
Zaujímavosti.
Andalúzský kôň mal značný vplyv na chov mnohých známych plemien. Blízko príbuzní sú mu napr. Lusitánský kôň, Alter-real, Lipicani, Starokladrubáci aj niekoľko nemeckých plemien. O prežitie v priebehu stáročí, ktoré zahrňovali aj niektoré veľmi rušné obdobia, sa starali mníšske rády predovšetkým kartuziáni. V neistých dobách ukrývali kone vo vzdialených kláštoroch, aby boli v bezpečí. Kartuziáni sa snažili zachovať čistotu línie a dôsledne šľachtili zvieratá vysokej kvality. Andalúzan má hrdú chôdzu, je atletický, aj keď nie je rýchly a má láskavú a priateľskú povahu.

</doc>
<doc id="331691" title="Levočská Dolina" url="https://sk.wikipedia.org/wiki?curid=331691">
Levočská Dolina

Levočská Dolina je mestská časť mesta Levoča. Táto mestská časť je ľudovo nazývaná jednoducho "Dolina". V minulosti bola samostatnou obcou a svojím spôsobom ju jej obyvatelia považujú za dedinu.
Z historického hľadiska sa v tejto dedine v predminulom storočí ťažila nejaká ruda (spomínali najstarší obyvatelia) - pozostatok bývalej bane (diera) sa dá ešte stále identifikovať v priľahlom kopci v lese, pričom z tejto časti vyteká aj malý prameň vody, ktorý sa v silnom daždi mení na malý potôčik. Neďaleko Levočskej Doliny sa nachádzajú Levočské kúpele, v ktorých vraj bola svojho času drôtovňa a malá vodná elektráreň. 
V Levočskej Doline vraj bola aj garbiareň . V minulom storočí mala Levočská Dolina aj svoju školu a kultúrny dom.
Veľa domov stojacích na konci územia svojho času postavili bývalé Vojenské lesy ako majetky pre svojich zamestnancov. V súčasnosti sa v Levočskej Doline nachádza lyžiarsky vlek a budujú sa wellness centrá.

</doc>
<doc id="331694" title="Štiavnica (vrch)" url="https://sk.wikipedia.org/wiki?curid=331694">
Štiavnica (vrch)

Štiavnica () je druhý najvyšší vrch Nízkych Tatier. Nachádza sa v najvýchodnejšej časti centrálneho úseku hlavného hrebeňa, ktorý sa tu stáča na juhovýchod a Ďumbierskym sedlom prechádza do masívu "Králičky". Leží približne severne od Brezna, na území Národného parku Nízke Tatry. 
Poloha.
Nachádza sa v centrálnej, najvyššej časti pohoria, v geomorfologickom podcelku Ďumbierske Tatry a jej časti Ďumbier. Leží priamo vo východnej časti masívu Ďumbiera, severne od Chaty generála Milana Rastislava Štefánika. Patrí do Žilinského kraja, okresu Liptovský Mikuláš a katastrálneho územia obce Liptovský Ján. Najbližším vrchom je západne ležiaci Ďumbier (), na severe susedí Ludárova hoľa () a na juhovýchode vrch Králička (). 
Opis.
Štiavnica rovnako ako Ďumbier sa na severe javí ako mohutný vysokohorský masív s vysokými stenami. Miernejšie južné svahy pokrýva pole žulových balvanov. Vrch tvorí východný koniec hrebeňa Ďumbierskych Tatier, pričom hlavná turistická hrebeňovka vedie z Krúpovho sedla ku Chate generála Milana Rastislava Štefánika, ležiacej na južnom úpätí vrchu. Severné svahy odvodňuje Ludárov potok, na južných svahoch pramení Štiavnica, obtekajúca masív východným smerom a putujúca na sever do Váhu. 
Výhľady.
Z vrcholu Štiavnice je veľmi dobrý kruhový rozhľad na mnohé pohoria stredného a severného Slovenska. Skalnatá vrcholová časť umožňuje výhľad na mnohé nízkotatranské vrchy, predovšetkým v strednej a východnej časti pohoria. Jedinečný je výhľad na Tatry, veľmi dobre pozorovateľné sú tiež Chočské vrchy, Poľana, Veporské a Stolické vrchy. Pri vhodných podmienkach je nezriedka pozorovateľná časť Oravských Beskýd s Pilskom, Oravská Magura, Krivánska Fatra, Vtáčnik, Sitno či Kékes v Maďarsku.
Prístup.
Na vrchol nevedú značkované chodníky a najľahší prístup je po hrebeni z Ďumbiera. Celý vrch je súčasťou Νárodnej prírodnej rezervácie Ďumbier.

</doc>
<doc id="331718" title="Majstrovstvá Európy vo futbale 1992" url="https://sk.wikipedia.org/wiki?curid=331718">
Majstrovstvá Európy vo futbale 1992

Majstrovstvá Európy vo futbale 1992 boli 9. Majstrovstvá Európy vo futbale. Konali sa vo Švédsku od 10. júna do 26. júna 1992. Víťazom turnaja sa stala reprezentácia Dánska, keď vo finále porazila reprezentáciu Nemecka 2-0. Najlepším strelcom sa stali Karlheinz Riedle, Henrik Larsen, Tomas Brolin a Dennis Bergkamp, ktorí dali po 3 góly.
Kvalifikácia.
Do kvalifikácie Majstrovstiev Európy roku 1992 malo vstúpiť celkom 34 tímov, ktoré boli rozlosované do 7 kvalifikačných skupín. Do 5. skupiny žreb pôvodne zaradil obidva nemecké štáty - NDR a NSR. Vzhľadom na zjednotenie krajín dňa 3. októbra 1990 do kvalifikácie vstúpil iba jeden spoločný nemecký tím. Na záverečný turnaj sa kvalifikovali víťazi skupín a Švédsko, ktoré ako hostiteľ majstrovstiev postúpilo bez boja. Víťaz 4. skupiny Juhoslávia na základe sankcii OSN nemohol na záverečnom turnaji štartovať, nahradilo ju druhé z tejto skupiny Dánsko.
Kvalifikované tímy:

</doc>
<doc id="331722" title="Alexander Eckerdt" url="https://sk.wikipedia.org/wiki?curid=331722">
Alexander Eckerdt

Alexander Eckerdt (* 6. júl 1932, Košice - † 24. august 1992, Košice) bol slovenský maliar a grafik.
Životopis.
Narodil sa v Košiciach. V rokoch 1950 – 1951 študoval na "Základnej škole grafickej". Po skončení v rokoch 1951 – 1952 študoval na "Grafickej priemyslovke" v Prahe. Na Vysokú školu výtvarných umení v Bratislave nastúpil v roku 1952 k profesorovi Čemickému, ale ten s ním nespolupracoval, pretože Eckerdt vraj nemal cit pre farbu. Neskôr spolupracoval s Vincentom Hložníkom, u ktorého VŠVU dokončil v roku 1958. Celý život tvoril v Košiciach, kde aj pôsobil na ľudovej škole umenia v rokoch 1960 – 1964.Jeho najdôležitejšie výstavy sa konali najmä v Košiciach (1962, 1964, 1973, 1983, 1993), Bratislave (1963, 1970, 1980, 1992), Brne, ale taktiež vo vtedajšom Západnom Berlíne. Alexander Eckerdt patrí k najvýznamnejším predstaviteľom košického výtvarného života druhej polovice 20. storočia. Bol iniciátorom tvorivej skupiny s názvom "Roveň", ktorá pôsobila v rokoch 1962 – 1965. Alexander Eckerdt ovládal fenomén obojručnej kresby. Taktiež bol jedným zo zakladateľov a kľúčových členov občianskeho hnutia Verejnosť proti násiliu v Košiciach.
Na Kováčskej ulici 33 v Košiciach sa nachádza jemu venovaná galéria s názvom "Malá galéria A. Eckerdta".

</doc>
<doc id="331776" title="Ibn Rusta" url="https://sk.wikipedia.org/wiki?curid=331776">
Ibn Rusta

Ibn Rusta (iné prepisy: Ebn Rosta, Ibn Rustah, Ibn Rosteh; celým menom: Abú Alí Ahmad bin Umar ibn Rusta/iné prepisy: Abú Alí Ahmad b. Omar ebn Rosta, Abú Alí Ahmed ibn Omar Ibn Rosteh; * 9. stor., Isfahán – † po 913, možno 923) bol arabsko-perzský geograf, cestovateľ a encyklopedista.
O jeho živote sa vie okrem miesta narodenia málo. Okolo roku 903 cestoval po Arábii a Jemene.
Kniha vzácnych drahocenností.
Je autorom encyklopedickej po arabsky písanej knihy "Kitáb al-a'lák an-nafísa" (iný prepis: "Ketáb al-a'aláq al-nafísa", do slovenčiny prekladané ako: "Kniha vzácnych drahocenností" alebo "Kniha cenných drahokamov"). Písal ju pravdepodobne medzi rokmi 903 až 913. Pri zostavovaní textu autor pravdepodobne okrem vlastných cestovateľských skúseností využil aj Kitáb al-masálik wa l-mamálik od Ibn Hurdádbiha z roku 885, ako aj stratenú knihu rovnakého mena, ktorú pred rokom 900 zostavil sámánovský vezír Abú Abdalláh Muhammad al-Džajhání. Kniha vzácnych drahocenností je dôležitým prameňom poznania dejín raných Slovanov, najmä Rusov a Chorvátov. Zachoval sa z neho len 7. diel, ktorý sa zaoberá geografiou a obsahuje aj informácie o Bulharoch, Burtásoch, Slovanoch/Slovenoch, Maďaroch, Chazaroch a iných národoch. Spomína v ňom aj kráľa Svätopluka (870-894), uvádza, že je to panovník Slovanov (Slovenov), títo Slovania majú kráľovstvo, Svätopluk má hodnosť raís ar-ru'asá (teda vládca vládcov/knieža kniežat/vodca vodcov a pod.), je korunovaný a ďalej ho v texte označuje aj priamo ako kráľ (vo voľnejšom preklade vládca) a jeho zástupca je subandž - župan. Jeho sídlo je uprostred krajiny Slovanov a volá sa „Dž.rwáb“ (dnes bližšie neidentifikovateľné).

</doc>
<doc id="331784" title="Konstantin Biebl" url="https://sk.wikipedia.org/wiki?curid=331784">
Konstantin Biebl

Konstantin Biebl (* 26. február 1898, Slavětín – † 12. november 1951, Praha) bol český básnik.
Život.
Narodil sa v Slavětíně (okres Louny). Jeho otec bol zubným lekárom. Stredoškolské štúdiá absolvoval v Lounech, maturitu zložil ako vojak Rakúskej armády v Prahe. Biebl musel narukovať na front do prvej svetovej vojny. V januári 1918 bol na balkánskom fronte zranený, zajatý a odsúdený na trest smrti, poprave unikol útekom zo zajatia. Po roku 1918 študoval na lekárskej fakulte, ale povolanie lekára nevykonával, úplne sa venoval básnickej tvorbe. Priatelil sa s J. Wolkrom – boli na prázdninách v Juhoslávii. V rokoch 1922 – 1926 cestoval po exotických krajinách – Jáva, Cejlón, Sumatra. Po roku 1934 bol členom Skupiny surrealistov v ČSR. Jeho žena Marie Bieblová bola tiež básničkou. Po 2. svetovej vojne ho rozpory medzi svojou básnickou víziou a skutočnosťou, ako aj osobné problémy a choroba (pankreatitída) dohnali k samovražde – vyskočil z okna.
Dielo.
Počiatky jeho tvorby sa objavujú v časopise lounskych študentov – "Cíl". Ďalšia tvorba potom odráža jeho zážitky z vojny, následkom ktorej trpel depresiami. Ďalej jeho tvorbu ovplyvnilo priateľstvo s J. Wolkrom a cestovanie, ktoré bolo Bieblovým koníčkom. Na jednej zo spoločných ciest ochorel Biebl so svojou priateľkou na tuberkulózu, na ktorú jeho priateľka po návrate zomrela. Jej smrť ním veľmi otriasla a neskôr napísal dielo "Zloděj z Bagdádu", ktoré jej venoval. Zo začiatku tvoril so svojim strýkom Arnoštom Rážom.
Jeho tvorba je silno protivojnová (po vojne bol vyložene pacifistický a silno protivojnový pocit najsilnejší, časom sa tento pocit zmierňoval). Ďalej sa u neho objavujú medicínske témy (báseň "Pitevna"), motívy vojny, úzkosti a strachu z budúcnosti. Jeho literárny vývoj začal v proletárskej poézii, kde bol ovplyvnený Wolkrom, potom sa cez surrealizmus a poetizmus dostal až k sociálnej poézii. Vo svojej dobe bol členom Devětsilu.
Jeho próza bola celkom pod vplyvom poetizmu a nemala veľký význam.

</doc>
<doc id="331834" title="Shariif Sheekh Axmed" url="https://sk.wikipedia.org/wiki?curid=331834">
Shariif Sheekh Axmed

(Sheekh) Shariif Sheekh Axmed (-po somálsky; po arabsky (aš-Šajch) Šaríf Šajch Ahmad- الشيخ شريف شيخ أحمد; v médiách uvádzaný ako "Šaríf Ahmed"; * 25. júl 1964, región Shabeellaha Dhexe, Somálsko) je od 31. januára 2009 prezident Somálska. Predtým patril medzi vedúce osobnosti Zväzu islamských súdov (ICU) a neskôr Aliancie za znovuoslobodenie Somálska.
Životopis.
Pochádza z klanu Hawiye, podklanu Abgal. Svoje vzdelávanie zahájil v Egypte na Sheikh Sufi Institute - ten bol zlúčený s Al-Azhar University. Od roku 1992 pokračoval na Kordofánskej univerzite v Sudáne v meste Aldalanj v odboroch arabský jazyk a geografia. V roku 1994 bola univerzita premenovaná na "Dalanj University". V rokoch 1994-98 študoval právo na univerzite v meste Tripolis v Líbii.
V roku 1998 sa vrátil späť do Somálska, kde od roku 1991 prebiehala občianska vojna. Vďaka svojmu vzdelaniu sa stal duchovným vodcom súfijskej sekty Idriseeyah v Somálsku.
Pracoval v Mogadiši ako učiteľ arabčiny, zemepisu a religionistiky.
Keď v roku 2003 miestny gang uniesol 12-ročného žiaka a od jeho rodiny žiadal vysoké výkupné, Sharif Sheikh Ahmed sa obrátil na islamské hnutie, aby v spolupráci s obyvateľstvom zriadilo miestny súd podľa šaríje, pričom bol zvolený za jeho predsedu. Súd dosiahol prepustenie chlapca a ďalších unesených, ako aj vrátenie ukradnutých áut. Spojením tohto súdu so štyrmi podobnými inštitúciami v Mogadiši vznikla Únia islamských súdov (Islamic Courts Union, ICU), ktorej sa stal predsedom.
Po porážke armády ICU koncom roka 2006 a ďalších vojenských porážkach odišiel najprv do Kene a potom do Jemenu. Tam odporcovia dočasnej somálskej vlády založili Alianciu pre znovuoslobodenie Somálska (ARS). 
V októbri 2008 bola podpísaná dohoda o prímerí. V januári 2009 sa konali prezidentské voľby, v ktorých zvíťazil.

</doc>
<doc id="331847" title="Pohotovostné oddiely Hlinkovej gardy" url="https://sk.wikipedia.org/wiki?curid=331847">
Pohotovostné oddiely Hlinkovej gardy

Pohotovostné oddiely Hlinkovej gardy (skr. POHG) boli špeciálne ozbrojené jednotky Slovenského štátu, ktoré vznikli v rámci Hlinkovej gardy krátko po vypuknutí Slovenského národného povstania z dôvodu boja proti povstalcom a partizánom. Úzko spolupracovali s nemeckou nacistickou armádou a podieľali sa na mnohých vojnových zločinoch. 
Rozkaz na vybudovanie špeciálnych vojenských jednotiek vydal 8. septembra 1944 hlavný náčelník štábu Hlinkovej gardy Otomar Kubala, pričom pôvodne boli tieto ozbrojené formácie Hlinkovej gardy označované ako „aktivované jednotky“. Spočiatku sa skladali výlučne z gardistických dobrovoľníkov, neskôr v nich však boli organizovaní nielen príslušníci Hlinkovej Gardy (ďalej HG) ale aj nečlenovia HG, ktorí boli povolaní vojenským rozkazom. V rokoch 1944 – 1945 dosiahli POHG maximálne počty 38 pohotovostných oddielov, 6 poľných rôt a 3 poľné prápory (hoci tie pod POHG priamo nespadali). Počet jednotiek bol kolísavý, celkovo ich tvorilo vyše 5000 mužov.
V POHG sa sústreďovali najradikálnejšie sily v rámci Hlinkovej gardy. 22. novembra 1944 na porade okresných veliteľov HG v Trenčíne sa dohodli na užšej spolupráci s nemeckými bezpečnostnými jednotkami. Základ veliteľského dôstojníckeho zboru POHG tvorili osvedčení velitelia z niektorých Okresných veliteľstiev HG, ktorí sa stali veliteľmi regionálnych POHG, poľných rôt a poľných práporov POHG. POHG boli vo veľkej miere využívané nemeckými jednotkami, pretože poznali dobre miestny terén ako aj obyvateľstvo vo svojich úsekoch. POHG sa v spolupráci s nemeckou bezpečnostnou políciou "SIPO", službou "SD"," Heimatschutzom", Einsatzkommandom (13, 14) a ďalšími špeciálnymi reštrikčnými a protipartizánskymi útvarmi, ako napr. so "SS Stíhacím zväzom Slovenska", jednotkou Edelweiss, či špeciálnou jednotkou vyčlenenej z SS bojovej skupiny Schill, podieľali na protipartizánskych akciách a na akciách proti civilnému obyvateľstvu, ktoré spolupracovalo s povstaleckými a partizánskymi jednotkami.
Príslušníci POHG sa dokázateľne podieľali na zavraždení približne 4 000 ľudí, väčšinou Židov, a spolupracovali aj na deportáciách do koncentračných táborov. Známe sú brutálne popravy zajatých Židov, ktori dovtedy ešte prežili na Slovensku, ako aj povstalcov a partizánov vo vápenke v Nemeckej, vykonané príslušníkmi Einsatzkommanda 14 a 40-člennou čatou HG pod velením Vojtecha Horu či účasť 150 člennej 5. poľnej roty POHG pod vedením Jozefa Nemsilu na vraždení v Kremničke. Účasť POHG je potvrdená aj na trestných výpravách proti civilnému obyvateľstvu v obciach Smrečany, Plešivá, Magále, ako aj mnoho ďalších.
Po skončení vojny boli viacerí príslušníci POHG odsúdení na tresty smrti (ako napr. velitelia Otomar Kubala či Jozef Gašparík), mnohí ďalší zas boli odsúdení na dlhoročné tresty väzenia. Niektorým sa však podarilo ujsť a pred súd sa za svoje zločiny nikdy nedostali (napr. Jozef Nemsila a Vojtech Hora).

</doc>
<doc id="331919" title="Martin Jakubec" url="https://sk.wikipedia.org/wiki?curid=331919">
Martin Jakubec

PhDr. Martin Jakubec, PhD. (* 17. november 1983, Bratislava) je slovenský podnikateľ, spevák, politik, poradca.
Životopis.
Podnikateľ v oblasti zahraničného obchodu s komoditami greenline garden, reality a mediálneho poradenstva. 
8. novembra 2016 oficiálne oznámil svojím príhovorom vstup do slovenskej politiky. Je generálnym manažérom organizácie Úrad pre národný rozvoj SR. Predsedom politického subjektu Strany patriotov; kandidoval na funkciu predsedu BSK vo voľbách uskutočnených 4. novembra 2017, kde získal 1219 hlasov (0,7 %). Momentálne zastáva viaceré manažérske pozície v správnych a dozorných radách obchodných spoločností. V roku 2018 kandidoval na post starostu obce Hrubá Borša, kde získal 9,1 % hlasov. 
V roku 2019 kandidoval vo voľbách na Prezidenta SR a vyzbieral pod svoju kandidatúru 21.063 podpisov. Kvôli nesplnenému vekovému limitu nebol oprávnený kandidovať vo voľbách.
V médiách sa objavuje od roku 2004 kedy sa stal 1. Slovenskou internetovou celebritou v Ankete Zlatý klinec za reklamu. K spevu sa dostal počas stredoškolského štúdia na ĽUK v odbore bicie nástroje a spev. 
Je držiteľom 7 Zlatých platní a 2 Platinových platní a ocenení IFPI za predaj nosičov (Slovensko, Chorvátsko, Česko, Poľsko). Na svojom konte má vydaných 90 sólových CD albumov, viac ako 86 hudobných kompilácii a vydaných 150 DVD nosičov programov vlastnej produkcie. Za obdobie vydavateľskej činnosti predal viac ako 5 miliónov nosičov. Jeho hudobnú kariéru odštartovalo jeho televízne vysielania a účinkovanie v zábavných programoch "Slovensko sa zabáva" (2009), "Akcent paráda" (2007 – 2009), "Folklórne slávnosti" (2005 – 2009), "Jubilanti" (2009 – 2011), "Slovenské šlágre" (2010 – 2017) a "Repete" (2009 – 2017). Rozhodujúcim zlomom v jeho kariére bolo znovuzrodenie programu "Repete" Ivana Krajíčka pod názvom "Repete Návraty" (2007). V ňom ako producent a režisér ponúkol priestor hudobným osobnostiam, ako boli napr. Dušan Grúň, Robo Kazík, Zdeno Sychra, Gizela Oňová, Eva Máziková, Oľga Szabová a Božanka a ďalší.
Je propagátorom a vlastníkom autorských práv Repete "®". "V televízii TV8 je hlavnou osobnosťou, účinkuje v hudobnej relácii "Hudobné želania" a Živijó, ktoré sú divácky mimoriadne populárne hlavne u staršej generácie."
Je jednou z hlavných tvári hudobnej Československej televízie "Šlágr TV". Na Slovensku vlastní obchodnú značku hudobnej televízie SENZI TV.
V TV JOJ sa stal tvárou celebritnej šou Sladký život I. a II. séria (2014 – 2016). Žije v Bratislave a striedavo v Los Angeles.
Vzdelanie.
Jeho najvyšším dosiahnutým vzdelaním je PhD.
Diskografia.
Kompilácie.
Martin Jakubec a Marián Čurko (ČURKO MUSIC)

</doc>
<doc id="331971" title="Nestlé" url="https://sk.wikipedia.org/wiki?curid=331971">
Nestlé

Nestlé S.A. je švajčiarska spoločnosť s celosvetovým pôsobením založená v roku 1866 švajčiarskym lekárnikom Henrim Nestlé. Hlavné sídlo firmy sa nachádza vo Vevey vo Švajčiarsku. 
Nestlé je najväčšou spoločnosťou potravinárskeho priemyslu na svete s obratom 100 miliárd švajčiarskych frankov ročne a najväčším výrobcom potravín na svete. Pôsobí v 86 krajinách a predáva svoje výrobky v podobe viac ako 8 000 značiek. Nestlé bezprostredne zamestnáva 340,000 ľudí (zhlavnej stránky nestle.com, február 2014).

</doc>
<doc id="332086" title="Čašník" url="https://sk.wikipedia.org/wiki?curid=332086">
Čašník

Čašník (čašníčka aj servírka) je zamestnanec, obsluhujúci hostí v gastronomickom zariadení. Gastronomické zariadenia predstavujú reštaurácie, vinárne, hostince, kaviarne a iné. Väčšinou pracuje na zmeny. Často sa vyžaduje znalosť aspoň jedného svetového jazyka. Čašníci sú obvykle jediné osoby reštaurácií, ktoré prichádzajú do priameho styku s hosťami, preto sú pre zariadenia veľmi dôležití. Zodpovedajú za spokojnosť zákazníkov. Je dôležité, aby boli čestní, dodržiavali osobnú hygienu, mali kultivované spoločenské správanie a vedeli rýchlo a zručne obsluhovať.
O profesii.
Na povolanie čašníka pripravujú študentov hotelové akadémie, kde po 3-ročnom štúdiu majú možnosť získať výučný list v odbore čašník-kuchár. Okrem toho existuje množstvo kurzov, po absolvovaní ktorých účastníci získavajú potrebné vedomosti na vykonávanie tejto profesie. Profesionálny, priateľský a zdvorilý čašník, či čašníčka sú zvyčajne znak prvotriednych služieb.
Práca čašníka zahŕňa viacero činností. Začína sa pri prijímaní a usádzaní hostí. Ďalšou úlohou je prijatie objednávky, pričom musí byť schopný hosťom poradiť pri výbere pokrmov a nápojov. V ich náplni práce je nielen podávanie a vydávanie pokrmov, no v prípade potreby aj dokončenie prípravy jedál pri stole (flambovanie, porciovanie a podobne).
Následne má na starosti aj účtovanie tržieb hosťom, keď často prijíma šeky alebo úverové karty a teda má dohľad nad vedením pokladne. Prípadné reklamácie sú taktiež odovzdávané prostredníctvom neho. Jednou z najdôležitejších vlastností čašníka je komunikatívnosť.
Čašník má na starosti nielen činnosti, ktoré vykonáva v styku s hosťami. Spolupracuje pri zostavovaní jedálneho lístka. Obsluhuje a udržuje výčapné zariadenie, ošetruje a nalieva nápoje. Pokiaľ v reštaurácií nemajú barmana, ktorého úlohou je výroba miešaných nápojov podľa receptúr, čašník preberá aj túto prácu a nápoje následne podáva. Občas je jeho úlohou aj pripravovať minútky, šaláty a múčniky. Zúčastňuje sa aj na aranžovaní miestností a tabúľ. Zahŕňa to prestieranie príborov, tanierov, pohárov. Musí ovládať etiketu na slávnostných akciách, keďže je ich súčasťou.
Výzor.
Najčastejšia uniforma čašníkov a čašníčok sú čierne topánky, čierne nohavice, sukňa a biela košeľa, alebo blúzka.
Plat.
Podľa agentúry Merces (profesional salary monitor) bol priemerný plat čašníkov na Slovensku v roku 2010 488€. No nezahŕňa to ostatné finančné odmeny, na ktorých sa plat čašníka vo väčšine prípadov zakladá, predovšetkým prepitné. To je pre čašníkov istý druh motivácie, lebo je priamo úmerné prístupu k zákazníkom. 

</doc>
<doc id="332375" title="Furlansko-Júlske Benátky" url="https://sk.wikipedia.org/wiki?curid=332375">
Furlansko-Júlske Benátky

Furlansko-Júlske Benátky (, , , , ) je taliansky región so zvláštnym autonómnym postavením.
Furlansko-Júlske Benátky sa nachádzajú na severovýchode Talianska a rozlohou sú 5. najmenším regiónom. Na severe región susedí s Rakúskom a na východe so Slovinskom. Na juhu hraničí s Jadranským morom a na západe s regiónom Benátsko.
Región zahŕňa historické územie Furlansko a Júlske Benátky, z ktorých má každé svoju históriu a tradície. Najrozšírenejším jazykom je friulčina. Na východe žije aj slovinská menšina. Ekonomiku regiónu tvorí najmä poľnohospodárstvo, ťažký priemysel a turizmus.
Administratívne delenie.
Región je rozdelený na 4 provincie:

</doc>
<doc id="332399" title="Valle d’Aosta" url="https://sk.wikipedia.org/wiki?curid=332399">
Valle d’Aosta

Valle d’Aosta je hornatý región so zvláštnym autonómnym postavením na severe Talianska. Na severe hraničí so Švajčiarskom, na západe s Francúzskom a na východe s regiónom Piemont. Rozlohou, počtom a hustotou obyvateľov je najmenším regiónom v Taliansku. Zároveň je jediným talianskym regiónom, ktorý nemá provincie (od roku 1945).
Aosta je alpské údolie, ktoré spolu s ďalšími údoliami zahŕňa svahy vrchov ako Mont Blanc, Monte Rosa a Matterhorn.
Dejiny.
Prvými obyvateľmi tejto oblasti boli Kelti a Ligúri, ktorých jazyk ovplyvnil viaceré miestne názvy. Rimania dobyli toto územie približne v roku 25 pred Kr. Založili dnešné mesto Aosta aby ochránili dôležité horské priesmyky, na ktorých vybudovali mosty a cesty. Po vláde Ríma si územie zachovalo autonómiu a tradície, najmä pre svoju odľahlosť. Napriek tomu bolo vyplienené Gótmi, Longobardami a potom Burgundmi v 5. storočí. Neskôr mali územie pod vládou Frankovia, ktorí v roku 534 rozšírili Burgundské kráľovstvo. Počas stredoveku bol región prevažne feudálny s hradmi, ktoré sa zachovali dodnes. 

</doc>
<doc id="332574" title="Antonio Cárdenas Guillén" url="https://sk.wikipedia.org/wiki?curid=332574">
Antonio Cárdenas Guillén

Antonio Ezequiel Cárdenas Guillén (* 5. marec 1962, Matamoros, Tamaulipas, Mexiko - † 5. november 2010, Matamoros, Tamaulipas, Mexiko) známy aj ako "Tony Tormenta" bol popredný mexický obchodník s drogami a jeden z dvoch lídrov drogového kartelu "Gulf Cartel". Antonio bol bratom bývalého vodcu kartelu Osiela Cárdenasa Guilléna, ktorého zatkli v roku 2003 a o štyri roky neskôr ho mexické úrady vydali do USA, kde si vo väzení odpykáva 25-ročný trest.
Cárdenas bol zastrelený 5. novembra 2010 pri prestrelke s mexickou armádou v mexickom pohraničnom meste Matamoros. Okrem 48-ročného Cárdenasa boli zastrelení aj štyria príslušníci mexickej armády, dvaja členovia drogového gangu a novinár.

</doc>
<doc id="332726" title="Veľká Poľana" url="https://sk.wikipedia.org/wiki?curid=332726">
Veľká Poľana

Veľká Poľana bola obec na Slovensku v okrese Snina. V roku 1980 bola vysídlená kvôli výstavbe Starinskej priehrady. Prvá písomná zmienka je z r. 1493.
Z pôvodnej obce sa zachoval obecný cintorín, jeden pôvodný domček a pomník - rotunda padlým vojakom v prvej svetovej vojne na vojenskom cintoríne. Zachovali sa tiež ruiny kostola z r. 1784, chátrajúceho od roku 1915. Pod obcou pri Lukovom potoku stojí prícestný kríž z roku 1853. Vojenský cintorín padlých vojakov v prvej svetovej vojne, nachádzajúci sa na Zadnom Hodošíku, je najvyššie položeným vojenským cintorínom na Slovensku (825 m n. m.). Obec je rodiskom národného umelca – maliara Oresta Dubaya (1909).

</doc>
<doc id="332727" title="Karolinum" url="https://sk.wikipedia.org/wiki?curid=332727">
Karolinum

Karolinum (pôvodne alebo Karolov internát – meno je odvodené od zakladateľa Karola IV.) je komplex stavieb, najstarší univerzitný internát v strednej Európe, nachádzajúci sa v Starom Meste v Prahe, na rohu Ovocného trhu a Železnej ulice, južne od Staromestského námestia. 
Dejiny.
Vznikol rozšírením a úpravami paláca Jana Rotleva. Mincmajster Rotlev z Kutnej Hory prenechal palác kráľovi Václavovi IV., čím zachránil svojho syna, ktorému hrozil trest smrti za tasenie meča pri súdnom pojednávaní. Kráľ potom v roku 1383 dom daroval Karolovemu internátu.
Karolinum bolo niekoľkokrát prestavované: 1718 Františkom Maxmiliánom Kaňkom, 1882 Josefom Mockerom, v rokoch 1946–1968 bol celý areál rekonštruovaný podľa projektu Jaroslava Fragnera.
V dobe po bitke na Bielej hore bolo sídlom právnickej a lekárskej fakulty, za prvej republiky potom Nemeckej univerzity v Prahe.
Súčasnosť.
V súčasnosti je Karolinum sídlom rektora a centrálnych inštitúcii Karlovej univerzity, zasadá tu akademický senát a slúži na slávnostné a reprezentačné účely, ako napr. promócie, imatrikulácie a pod.
Karolinum je národná kultúrna pamiatka.

</doc>
<doc id="332778" title="Traktor" url="https://sk.wikipedia.org/wiki?curid=332778">
Traktor

Traktor (z latinského: "tractor" – ťahač) je motorové vozidlo slúžiace na ťahanie, nesenie, tlačenie a pohon hlavne poľnohospodárskych strojov. Je určený na prácu a dopravu najmä v poľnohospodárstve, v lese alebo inom nerovnom alebo nespevnenom teréne. Traktor a podobné stroje sa používajú aj v iných odvetviach, napríklad pri údržbe komunikácii alebo stavebníctve. Zvláštnym typom sú vojenské traktory, určené na prepravu vojenskej techniky.
Konštrukcia.
Traktor má obvykle 4 kolesá, no existuje aj pásový traktor ("pásak"), ktorý sa podobá ratraku. Pohon zabezpečuje najčastejšie vznetový motor, poskytujúci dostatok výkonu na pohyb v náročnom teréne i chod ťahaného stroja. 
V zadnej časti (niekedy i vpredu) vozidla je hydraulické zariadenie a vývodová hriadeľ na pripojenie a obsluhu príslušenstva.

</doc>
<doc id="332800" title="Kostol svätého Mikuláša (Malá Strana)" url="https://sk.wikipedia.org/wiki?curid=332800">
Kostol svätého Mikuláša (Malá Strana)

Kostol svätého Mikuláša, nazývaný aj chrám svätého Mikuláša, je barokový kostol v Prahe na Malostranskom námestí. Bol postavený v rokoch 1704–1755 na mieste, kde pôvodne stál gotický kostol z 13. storočia tiež zasvätený sv. Mikulášovi. Až do 17. storočia stála neďaleko aj románska rotunda sv. Václava. Routunda bola 3. februára 2004 znovu objavená a v súčasnosti (2016) prebieha zbierka na jej záchranu.
V minulosti na veži kostola mali službu hlásní, ktorí mali za úlohu hlásiť prípadné požiare či blížiaceho sa nepriateľa.
Dejiny.
Kostol bol stavaný v niekoľkých etapách v priebehu 1. polovice 18. storočia. Najprv podľa projektu Kryštofa Dientzenhofera, neskôr jeho syna Kiliána Ignáca Dientzenhofera. Z rokov 17031711 pochádza západné priečelie, priestor predsiene s chórom, kaplnka sv. Barbory, kaplnka sv. Anny a dve polia lode s bočnými kaplnkami. Kilián Ignác upravil otcov projekt a o. i. navrhol vyššiu kupolu i vedľa stojacu vežu. Stavebne riadil budovanie tretieho poľa lode a trojlistového záveru s oválnou kupolou a s vežou. Vrchnú časť veže staval po roku 1750 Anselmo Lurago, žiak a zať K. I. Dienzenhofera.
Charakteristika.
Kostol sv. Mikuláša je postavený na Malej Strane. Je považovaný za jednu z najkrajších barokových stavieb Prahy. Chrám je situovaný v nároží komplexu budov bývalého jezuitského malostranského internátu. 
Poschodové priečelie chrámu je široko rozložené a nezvykle zvlnené, poschodie je zdobené balustrádou a ukončené štítovým nástavcom. Chrám vyniká nielen architektúrou, ale i výzdobou. Upútajú najmä stropné fresky v lodi od Jána Lukáša Krackera z r. 1760 a v vysokej kupole od Františka Karola Palka. Interiér je ďalej zdobený sochami Františka Ignáca Platzera, závesnými obrazmi pašiového cyklu od Karola Škrétu, a radom ďalších malieb od Palka, Kramolína, Raaba.
Veža.
Veža, ktorú navrhol Kilián Ignác Dienzenhofer, mala byť pôvodne úplne nízka. Súčasníci sa obávali jej pádu a prišlo k protestom radných. Celkovo je to však v súlade s Kiliánovou snahou zbaviť priestor pôvodnej racionality, pričom je všetko inžiniersky dokonale premyslené. Ide o kópiu veže kostola sv. Mikuláša v Starom Meste.
Za socializmu si vo veži vybudovala Štátna bezpečnosť pozorovateľňu, z ktorej bolo možné sledovať americké a juhoslovanské veľvyslanectvo a prístupovú cestu k západonemeckému veľvyslanectvu. Posledné správy o pozorovaní z tohto miesta sú z roku 1990. 15. apríla 2010 boa pozorovatelňa s krycím názvom „Kajka“ sprístupnená verejnosti, je v nej expozícia, ktorá dokumentuje činnosť Správy sledovania ŠtB.

</doc>
<doc id="332801" title="Tornado Alley" url="https://sk.wikipedia.org/wiki?curid=332801">
Tornado Alley

Tornado Alley (doslova "Aleja tornád") je hovorové označenie pre časť USA v ktorej sa najčastejšie vyskytujú tornáda. Aj keď táto oblasť nie je oficiálne definovaná, väčšinou sa pojem spája s územím medzi Skalnatými a Apalačskými vrchmi.
Tornado Alley býva definovaná rôzne. Podľa výskytu intenzívnych tornád zahŕňa severný Texas, Oklahomu, Kansas, Nebrasku, časť Južnej Dakoty a Colorada. Podľa počtu tornád navyše zahŕňa aj nížiny pri riekach Mississippi a Ohio a juhovýchod Spojených štátov až po Floridu.

</doc>
<doc id="332820" title="Scratch" url="https://sk.wikipedia.org/wiki?curid=332820">
Scratch

Scratch je nový programovací jazyk, v ktorom sa dajú jednoducho vytvárať interaktívne príbehy, hry a animácie, a ktorý ich umožňuje zdielať na webe. Prostredie jazyka má otvorený zdrojový kód a je chránené vlastnou slobodnou licenciou.
Scratch je vyvinutý skupinou Lifelong Kindergarten Group z laboratórií MIT Media Lab. Táto skupina vyvinula nové technológie ako postavy, spájanie blokov a kreslenie pre deti, ktoré rozširujú rozsah toho, čo môžu ľudia navrhnúť, vytvoriť a naučiť sa.
Vývoj jazyka Scratch je spolufinancovaný spoločnosťami National Science Foundation, Microsoft, Intel Foundation, Nokia a výskumným konzorciom MIT Media Lab.
Základné ingrediencie projektu Scratch.
Projekty v jazyku Scratch sú tvorené objektami, ktoré sa nazývajú postavy. To ako budú postavy vyzerať, je možné zmeniť tak, že sa im dajú rôzne kostýmy. Postava môže vyzerať ako človek, vlak, motýľ alebo čokoľvek iné. Ako kostým sa dá použiť ľubovoľný obrázok: obrázok možno nakresliť v kresliacom programe, importovať ho z pevného disku alebo ho pretiahnuť do programu z webovej stránky.
Postave je možné dať inštrukcie aby sa hýbala, prehrávala hudbu alebo reagovala na iné postavy. Keď je potrebné postave povedať čo má robiť, robí sa to pridaním grafických blokov do zásobníkov, ktoré sa volajú scenáre. Po kliknutí na scenár, Scratch spustí jednotlivé bloky scenára zhora dole.

</doc>
<doc id="332886" title="Terakotová armáda" url="https://sk.wikipedia.org/wiki?curid=332886">
Terakotová armáda

Terakotová armáda (兵馬俑) je armáda vyrobená z terakoty, ktorá sa nachádza v čínskej provincii Šen-si.
Bola objavená náhodou v marci 1974. Robotníci sužovaní suchom sa rozhodli vykopať studňu; namiesto vody našli niekoľko sôch koní a vojakov. Armáda sa skladá prevažne z vojakov, ale výnimkou nie sú ani sochy koní, vojnových vozov, hudobníkov, akrobatov či úradníkov. Väčšina sôch je v mierne nadživotnej veľkosti (1,83 – ), ale sú tu i sochy v zmenšenej mierke. Odhadovaný počet postáv je 8 tisíc vojakov, 130 vozov s 520 koňmi. Terakotovú armádu dal vytvoriť cisár Š’-chuang-ti v 3. storočí pred Kr. na ochranu hrobky.
Dnes patrí toto mauzóleum k najväčším čínskym pamiatkam. Od roku 1987 je súčasťou svetového kultúrneho dedičstva UNESCO. Zaujímavosťou je, že každá socha má iný výraz v tvári. 

</doc>
<doc id="332889" title="Firestarter (softvér)" url="https://sk.wikipedia.org/wiki?curid=332889">
Firestarter (softvér)

Firestarter je grafický slobodný program s otvoreným zdrojovým kódom, ktorý slúži ako osobný firewall. Na riadenie firewallu zabudovaného do jadra Linux používa nástroj Netfilter (iptables/ipchains). Dokáže riadiť vstupné aj výstupné pripojenia a v reálnom čase sledovať sieťovú komunikáciu v systéme. Firestarter tiež poskytuje funkcie na presmerovanie portov a zdieľanie internetového pripojenia spolu s možnosťou automatického nastavenia lokálnej siete pomocou služby DHCP.

</doc>
<doc id="332998" title="Iveco EuroStar" url="https://sk.wikipedia.org/wiki?curid=332998">
Iveco EuroStar

Iveco EuroStar bol model ťažkého nákladného automobilu vyrábaný spoločnosťou Iveco. V roku 1993 nahradil Iveco TurboStar.
Motory.
Počas výroby modelu EuroStar sa montovali rôzne motory. Najprv boli k dispozícii 3 motory spĺňajúce emisnú normu Euro 2:
Od roku 1995 sa začal montovať nový motor 8210.42S 6-valec s objemom 13,8 l a s výkonom 469 koní. Bol predstavený s použitím prevodovky EuroTronic používajúcou poloautomatický režim. V rokoch 1998-1999 dostala rada EuroStar nové motory Cursor (pôvodne obmedzené na motory Cursor 10, 10,3 l s výkonom 400 koní, neskôr bola ponuka rozšírená na motory Cursor 13 s výkonmi 460 alebo 480 koní).
Podvozok.
EuroStar sa vyrábal v dvoj a troj-nápravovom prevedení ako ťahač alebo podvozok s kabínou. Ten je určený najmä na montáž valníkových, prípadne skriňových alebo chladiarenských nadstavieb. Konfigurácie pohonu môžu byť 4x2, 6x2 alebo 6x4. Celková hmotnosť vozidla je od 18 do 26 ton, pri súprave ťahača s návesom maximálne 48 ton. Brzdy sú vpredu kotúčové a vzadu bubnové s automatickým nastavovaním. Súčasťou je systém ABS kombinovaný so systémom ASR.

</doc>
<doc id="333108" title="Hyman Bass" url="https://sk.wikipedia.org/wiki?curid=333108">
Hyman Bass

Hyman Bass (* 5. október 1932, Houston, Texas, USA) je americký matematik, v súčasnosti emeritný profesor matematiky na Columbijskej univerzite a profesor na Michiganskej univerzite. Je známy predovšetkým vďaka práci v oblasti algebry. 
Významne prispel predovšetkým v oblastiach algebraickej K-teórie, komutatívnej algebry, algebraickej geometrie, algebraických grúp, geometrických metód v teórii grúp a zeta funkcií na jednoduchých konečných grafoch. Spoločne s Jeanom-Pierreom Serreom prišiel s tzv. Bassovou-Serreovou teóriou. Bol členom skupiny Nicolas Bourbaki.

</doc>
<doc id="333119" title="Pod Pajštúnom" url="https://sk.wikipedia.org/wiki?curid=333119">
Pod Pajštúnom

Pod Pajštúnom je prírodná rezervácia v pohorí Malé Karpaty v podcelku Pezinské Karpaty, v južnej časti pajštúnskeho hradného kopca. Rezervácia je v správe štátnej ochrany prírody Malé Karpaty.
Nachádza sa v katastrálnom území mesta Stupava a obce Borinka v okrese Malacky v Bratislavskom kraji. Vyhlásená bola v roku 1984 na rozlohe , bez ochranného pásma. Rezervácia je súčasťou CHKO Malé Karpaty. Na území rezervácie platí 5. stupeň ochrany.
Predmetom ochrany sú: "Lesné spoločenstvá – bukové kvetnaté lesy, dubovo-hrabové lesy karpatské a lipovo-javorové sutinové lesy v ich prirodzenom druhovom zložení a štruktúre a ochrana pionierskych a subpanónskych travinno-bylinných porastov na karbonátovom substráte".
Opis.
Okolie Borinky je súčasťou Borinského krasu, ktorý sa rozprestiera na ploche v južnej časti Malých Karpát. Vody potokov sa tu na viacerých úsekoch strácajú pod zemou a potom opäť vystupujú na povrch. Prírodnou zvláštnosťou je, že časť vôd z hornej časti povodia Stupavského potoka v dôsledku podzemného „pirátstva“ je odvádzaná pod zemou na opačnú stranu pohoria Malých Karpát a vyúsťuje na povrch až v občasnej vyvieračke nad Limbachom. V tomto krasovom území sa nachádza aj niekoľko jaskýň, napríklad Zbojnícka, Veľké Prepadlé, Jaskyňa pod Okopancom a iné.
Na ochranu prirodzených lesných spoločenstiev 2.4. vegetačného stupňa bola v roku 1984 vyhlásená prírodná rezervácia Pod Pajštúnom. Rozprestiera sa pod hradným kopcom prevažne na jeho južných a juhozápadných svahoch v nadmorskej výške 200. Najrozšírenejšie sú tu dubové bučiny, bukové dúbravy, bučiny a v okolí vápencových brál na sutinových stanovištiach v okolí Pajštúnskeho hradu sa vyskytujú lipové javoriny.
Pre najteplejšie lesné spoločenstvá s dubom sú typickými druhmi bylín hrachor čierny ("Lathyrus niger"), medovka medovkolistá ("Melittis melissophyllum"). Bučinovými druhmi sú napríklad marinka voňavá (Asperula odorata), zubačka cibuľkonosná ("Dentaria bulbifera"). V ostrovčekovite rozšírených nelesných spoločenstvách na skalách v okolí hradu a kameňolomu sa vyskytujú napríklad luskáč lekársky ("Vincetoxicum hirundinaria"), zvonček repkovitý ("Campanula rapunculoides"), slezinník červený ("Asplenium trichomanes"), hrdobarka horská ("Teucrium montanum") a hrdobarka obyčajná ("Teucrium chamaedrys"). Nápadným druhom lesných porastov pozdĺž ciest, chodníkov a svetlín je múrovník lekársky ("Parietaria officinalis").
Veľkú ekologickú hodnotu v prírodnej rezervácii predstavujú početné staré vyše 300-ročné jedince dubov. Sú veľmi dôležité pre vývoj stoviek druhov podkôrneho a drevokazného hmyzu, ako sú napríklad roháč veľký ("Lucanus cervus"), fuzáč veľký ("Cerambyx cerdo"), a viaceré druhy krascov. Na takýchto duboch sa vyvíjajú húsenice až 100 druhov motýľov. V teplých okrajových častiach prírodnej rezervácie sa vyskytuje náš najväčší had – užovka stromová ("Zamenis longissimus"). Na svetlinách v prírodnej rezervácii možno vidieť i Jasoňa chochlačkového ("Parnassius mnemosyne").
Nepôvodnými druhmi v prírodnej rezervácii sú napríklad netýkavka malokvetá ("Impatiens parviflora"), smrekovec opadavý ("Larix decidua"), muflón obyčajný ("Ovis musimon"), daniel škvrnitý ("Dama dama").

</doc>
<doc id="333137" title="Bod zlomu (kniha)" url="https://sk.wikipedia.org/wiki?curid=333137">
Bod zlomu (kniha)

Bod zlomu je sociologická kniha Malcolma Gladwella. Gladwell v tomto diele definuje bod zlomu ako „okamih kritického množstva, prahu, bodu varu“ .
Kniha vyšla v českom jazyku ako "Bod zlomu" s podtitulom "o malých příčinách s velkými následky", vydaná vydavateľstvom Dokořán v 2008 (ISBN 978-80-7363-199-4) a je prekladom originálneho anglického vydania "The Tipping Point: How Little Things Can Make a Big Difference" (ISBN 0-316-31696-2).
V roku 2013 vydalo nakladatelstvo Ikar aj slovenský preklad: GLADWELL, Malcom: "Bod zlomu, o malých zmenách s veľkými následkami": Ikar, 2013. ISBN 978-80-551-3647-9
Kniha sa snaží objasniť a vysvetliť „záhadné“ sociologické zmeny každodenného života. „Myšlienky, výrobky, informácie, alebo spôsoby správania sa šíria podobne ako vírusy“ , epidémiou.
Charakteristiky epidémie.
Difúzne šírenie inovácie v populácii:
Pravidlá bodu zlomu.
"Tri pravidlá bodu zlomu – zákon malého počtu, faktor nákazlivosti a sila súvislosti (kontextu) – nám umožňujú zorientovať sa vo fungovaní epidémií, a poskytujú návod, ako postupovať pri dosahovaní bodu zlomu":
Citáty z českého vydania knihy preložené do slovenčiny.
"… Ak chceme prísť na kĺb sociálnym epidémiám, musíme najprv pochopiť, že pravidlá ľudskej komunikácie sú často veľmi neobvyklé a nezodpovedajú intuícii. Základom každej úspešnej epidémie ale musí byť presvedčenie, že zmena je možná, že pokiaľ ľudia dostanú správny impulz, dokážu radikálne transformovať svoje správanie a názory. Radi si myslíme, že to, kto sme a ako sa správame, vychádza z vnútra, a že to je trvalo dané našimi génmi a povahou. V skutočnosti má na nás veľký vplyv prostredie, bezprostredné súvislosti a osobnosti ľudí okolo nás…
text 
"… Vo veľkej miere podliehame vplyvu toho čo vidíme a počujeme, a nakoľko sme citliví na najmenšie detaily každodenného života. Sociálna zmena je preto taká premenlivá a nevyspytateľná, lebo
všetci máme v povahe premenlivosť a nevyspytateľnosť….
"… Ak chcete dosiahnuť zásadné zmeny vo viere a správaní ľudí, ktoré by boli trvalé a slúžili ako príklad ostatným, musíte okolo nich vytvoriť spoločenstvá, v ktorých je možné nové presvedčenie
praktikovať, vyjadrovať a pestovať. 
"Svet bodu zlomu, to sú samé ťažkosti a premenlivosť, ale je v ňom aj nemálo nádeje. Iba malou zmenou veľkosti skupiny môžeme výrazne zlepšiť vnímavosť voči novým myšlienkam, a keď sa trochu pohráme s tým, ako je informácia prezentovaná, môžeme významne zvýšiť jej nákazlivosť. Keď objavíme pár výnimočných ľudí obdarených nesmiernym spoločenským vplyvom, môžeme ovplyvňovať sociálnu epidémiu. 
"… Body zlomu sú vlastne potvrdením toho, že zmena je možná a inteligentným jednaním možno veľa dokázať. Ak sa pozrieme na svet okolo seba, možno vyzerá nehybne a nezmeniteľne, ale nie je. Stačí trochu popostrčiť, a keď to bude v správnom mieste, môže sa zlomiť."

</doc>
<doc id="333160" title="Filipovka" url="https://sk.wikipedia.org/wiki?curid=333160">
Filipovka

Filipovka alebo presnejšie a správnejšie Pôst pred sviatkom Narodenia Pána je pôstne obdobie pred sviatkom Narodenia Pána (Vianocami) v byzantskom obrade (v gréckokatolíckej i pravoslávnej cirkvi). Začína sa 15. novembra a trvá do 24. decembra, teda štyridsať dní. Názov „Filipovka“ získal preto, lebo sa začína deň po sviatku sv. apoštola Filipa (sviatok má 14. novembra).
Toto pôstne obdobie bolo zavedené, aby sa veriaci pripravili na oslavu sviatku Kristovho narodenia a Bohozjavenia. Usmernenia pre Filipovku boli omnoho zhovievavejšie ako usmernenia pre obdobie Veľkého pôstu pred Paschou (Veľkou Nocou). Na rozdiel od Veľkého pôstu nemá pôst pred Narodením Pána vlastné liturgické predpisy, hoci niektoré typikony predpisujú aj aliturgické dni. Rovnako používanie tmavých bohoslužobných rúch je témou diskusie.
Pendantom v latinskom obrade je Advent, ktorý ale po reforme stratil charakter pôstu a má trochu iný obsah.

</doc>
<doc id="333170" title="Sebastian Vettel" url="https://sk.wikipedia.org/wiki?curid=333170">
Sebastian Vettel

Sebastian Vettel (* 3. júl 1987, Heppenheim, Nemecko) je nemecký pilot Formuly 1, v súčasnosti jazdiaci za stajňu Aston Martin. V roku 2010 získal titul majstra sveta za stajňu Red Bull Racing, ktorý následne obhájil i v rokoch 2011, 2012 a 2013. Patrí medzi najúspešnejších pilotov F1 všetkých čias. Je jedným z piatich jazdcov, ktorí majú na konte štyri alebo viac titulov majstra sveta. Do konca roka 2020 mal podpísanú zmluvu so Scuderiou Ferrari. Jazdí s číslom 5.
Vettel začal svoju kariéru vo Formule 1 ako testovací jazdec BMW Sauber a debutoval na Veľkej cene USA 2007, kde nahradil zraneného Roberta Kubicu. Počas sezóny prešiel k tímu Toro Rosso (v tom čase bol súčasťou programu pre Red Bull), kde súťažil do roku 2008. Na veľkej cene Talianska 2008 zaznamenal úspech, kedy sa stal (vtedajším) najmladším držiteľom pole-position a tiež aj víťazom pretekov. V priebehu prvého roka svojho pôsobenia v Red Bulle (2009) sa stal najmladším jazdcom vôbec, ktorý sa umiestnil na druhej priečke šampionátu jazdcov. Nasledujúci rok, vo veku 23 rokov, sa stal najmladším majstrom sveta. V tom istom roku tiež pomohol získať pre svoj tím Red Bull ich prvý konštruktérsky titul. Vettel titul majstra sveta obhájil ešte ďalšie tri razy, čím sa stal najmladším dvojnásobným, trojnásobným aj štvornásobným majstrom sveta F1. O tituloch z roku 2010 a 2012 sa rozhodlo v posledných pretekoch sezóny, pričom v roku 2010 prekonal Fernanda Alonsa z Ferrari v bitke štyroch jazdcov o titul. V roku 2012 ho porazil o tri body. Tituly z roku 2011 a 2013 boli odzrkadlením Vettelovej dominancie už v priebehu sezóny. 
Vettel ukončil svoj kontrakt s tímom Red Bull po sezóne 2014, kedy nezaznamenal žiadne víťazstvo. Čoskoro bolo oznámené, že podpísal trojročnú zmluvu so Scuderiou Ferrari, kde bude pôsobiť od sezóny 2015. Počas prvého roku vo Ferrari vyhral 3 preteky a bol tak najbližším pretekárom pilotov dominantného tímu Mercedes. V roku 2016 tiež nevyhral ani jedny preteky a v šampionáte skončil na štvrtom mieste. Vettel a Ferrari sa tešili zlepšeniu v roku 2017, pričom popri štyroch víťazstvách sa tešili z vedenia viac ako polovice sezóny. Po páde na druhé miesto v poradí, reťazec zlej spoľahlivosti a výsledkov využil Lewis Hamilton, kedy Vettel prišiel o svoje nádeje na titul už v Mexiku.
Detstvo a osobný život.
Vettel sa narodil v Heppenheime v Západnom Nemecku Norbertovi a Heike Vettelovcom. Má mladšieho brata Fabiana a dve staršie sestry: Melanie, dentálnu techničku a Stefanie, fyzioterapeutku pre zdravotne postihnuté deti. V jednom z rozhovorov priznal, že v škole nepatril medzi najlepších. Uviedol, že v detstve boli jeho hviezdy traja Michaelovia: Michael Schumacher, Michael Jackson a Michael Jordan. Pôvodne chcel spievať ako Michael Jackson, ale zistil, že nemá na to hlas. Vettel je tiež fanúšikom The Beatles, zberateľom viacerých nahrávok, vrátane "Abbey Road" a jeho obľúbenej skladby „Drive My Car“. V rozhovore pre seriál "Top Gear", priznal, že bol fanúšikov britských komédií ako "Malá Veľká Británia" a "Život Briana." Vettel žije v Thurgau vo Švajčiarsku ako väčšina pretekárov a je fanúšik nemeckého futbalu, konkrétne klubu Eintracht Frankfurt. V nemeckej verzii filmu "Autá 2" prepožičal svoj hlas postave menom Sebastian Schnell. 
Vettel je od roku 2019 ženatý s Hannou Prater, priateľkou z detstva. Spolu majú dve dcéry, Emilie (* január 2014) a Matildu (* september 2015) a syna ( *november 2019). V roku 2015 Forbes odhadol jeho ročný príjem na 33 miliónov dolárov. Kimi Räikkönen, tímový kolega zo Scuderie Ferrari, je jeho blízky priateľ. Vettel má tiež dobré vzťahy s inými jazdcami ako napríklad s Michaelom Schumacherom či Nicom Rosbergom.
Sebastianov mladší brat Fabian je tiež pretekár. Zúčastnil sa súťaže Audi Sport TT Cup 2017.
Pretekárske výsledky.
Prehľad.
(*) prebiehajúca sezóna 
Formula 1.
(*) prebiehajúca sezóna

</doc>
<doc id="333172" title="Yeti" url="https://sk.wikipedia.org/wiki?curid=333172">
Yeti

Yeti [vyslov:jety] (iné slovenské názvy: snežný človek, snežný muž, staršie jeti, "yetti") je údajný humanoidný tvor žijúci v pohorí Himaláje. Má to byť chlpatý tvor podobný ľudoopovi alebo pravekému človeku, vysoký približne .
Objavenie.
Domnienky o jeho existencii sú založené predovšetkým na rozprávaniach obyvateľov z okolia himalájskeho pohoria, kde sa správy o tomto tvorovi rozprávajú už po celé generácie. Pre európsku civilizáciu ho objavil v roku 1889 anglický dôstojník L. A. Wadel, keď na jednom himalájskom sedle objavil v snehu obrovský odtlačok bosej chlpatej nohy. Jediným dôkazom sú odtlačky chodidiel a ich fotografie. Prvé fotografie stôp však urobil až v roku 1937 F. S. Smyth, ktorý na dôkaz nadmernej veľkosti k odtlačku priložil horolezecký cepín. Väčšina odborníkov sa domnieva, že ide o poškodené alebo zdeformované odtlačky iných zvierat, iní odborníci tvrdia, že môže ísť o tvora, ktorý zatiaľ nie je odborne opísaný, ale jeho existencia je možná. Prvé sadrové odliatky stôp urobili v roku 1972 americkí horolezci McNeely a Cornin.
Pôvod.
Podľa iných názorov by mohlo ísť o zástupcov druhu človek vzpriamený (Homo erectus). Človek vzpriamený sa vyskytoval aj v Ázii. Je tiež možné, že ide o príslušníka rodu Gigantopithecus, čo je veľký ľudoop, ktorého pozostatky (najmä pozostatky čeľustí) boli nájdené v Číne. Alebo môže ísť o denisovana.

</doc>
<doc id="333227" title="Stredná odborná škola podnikania (Trenčín, Veľkomoravská 14)" url="https://sk.wikipedia.org/wiki?curid=333227">
Stredná odborná škola podnikania (Trenčín, Veľkomoravská 14)

Stredná odborná škola podnikania Trenčín poskytuje úplné stredné odborné vzdelanie v oblasti ekonomiky, marketingu, obchodu, cestovného ruchu a odevnej výroby. Pripravuje študentov na podnikanie v obchodno-podnikateľskej profesii a sfére služieb v oblasti súkromného podnikania, v cestovnom ruchu a odevníctve. Zriaďovateľom školy je Trenčiansky samosprávny kraj.
Učebné odbory – 3. ročné.
Absolventi získajú výučný list, môžu pokračovať v nadstavbovom štúdiu na škole a získajú maturitné vysvedčenie.
História školy.
Od roku 1943. Odevné učilište vzniklo ako výsledok snahy o organizovanú výchovu učňov pri firme Nehera Trenčín, predchodcu OZETY NEO a. s. Trenčín. V priebehu rokov sa škola rozrástla, prešla viacerými štrukturálnymi zmenami vo výchove odborných pracovníkov odevného a textilného priemyslu.
Od 1. septembra 1998 bolo SOU odevné zlúčené so SOU textilným a súčasne zastrešovalo aj Dievčenskú odbornú školu. Týmto zlúčením sa Stredné odborné učilište odevné a textilné a Dievčenská odborná škola stali jednou z najväčších škôl v TSK. Dievčenská odborná škola svoju pôsobnosť ukončila v roku 2003.
SOU odevné a textilné, Veľkomoravská 14 v Trenčíne sa transformovalo na modernú strednú odbornú školu so zameraním na obchod, služby a cestovný ruch. Táto zmena vyšla z vývojových trendov regiónu Trenčín. 
3. septembra 2008 sa SOU odevné a textilné v Trenčíne pretransformovalo a vznikla Spojená škola s organizačnými zložkami: Stredná odborná škola a Stredná odborná škola podnikania pod jednou strechou na Veľkomoravskej 14, Trenčín.
Od 1. januára 2009 schválilo MŠ SR názov školy Stredná odborná škola podnikania, ktorý vychádza zo štruktúry študijných a učebných predmetov školy poskytujúcej úplné stredné odborné vzdelanie.

</doc>
<doc id="333243" title="Jean-Baptiste Lully" url="https://sk.wikipedia.org/wiki?curid=333243">
Jean-Baptiste Lully

Jean-Baptiste Lully (* 28. november 1632, Florencia, Taliansko – † 22. marec 1687, Paríž, Francúzsko) bol francúzsky hudobný skladateľ talianskeho pôvodu. Patril k významným francúzskym skladateľom obdobia baroka a je faktickým tvorcom francúzskej národnej opery, francúzskeho typu opernej ouvertúry. Rozvinul aj recitatív vo francúzskom jazyku. Bol najvplyvnejším a najúspešnejším skladateľom obdobia vlády Ľudovíta XIV. vo Francúzsku.
Detstvo a mladosť.
Narodil sa v rodine florentského mlynára Lorenza di Maldo Lulliho a jeho manželky Kataríny Del Sera. Od detstva prejavoval veľké hudobné nadanie, a tak sa mu v tomto smere dostalo aj patričné vzdelanie u františkánov. Naučil sa hrať na gitaru, husle a čembalo. V roku 1646 si nadaného štrnásťročného chlapca všimol Roger Lotrinský, rytier de Guise, ktorý navštívil Florenciu počas svojich ciest. Jean-Baptiste Lully bol na jeho osobný príhovor prijatý do služieb Anny Márie Lujzy Orleánskej a odcestoval do Francúzska. Mária Lujza Orleánska bola dcéra Gastona Orleánskeho a sesternica Ľudovíta XIV. a mladý Jean-Baptiste sa tak dostal rovno do spoločnosti vznešeného kráľovského dvora. Spočiatku robil spoločnosť svojej pani v jej paláci Tuileries, staral sa o hudbu, viedol s ňou konverzácie v taliančine, vystupoval ako herec a tanečník v divadelných predstaveniach. Musel sa starať aj o jej oblečenie. Zároveň sa stále zdokonaľoval v hre na hudobné nástroje a začal komponovať. Bolo len otázkou času, kedy si jeho mimoriadny talent všimne samotný kráľ Ľudovít XIV.
Závratná kariéra.
Najprv sa stal členom dvornej kapely ("Vingt-quatre violons"). Krátko nato už zastával miesto kapelníka novej kapely ("Petits violons"), pre ktorú zložil mnoho baletov a tancov, kde sa niektorých jeho hier zúčastnil ako tanečník aj Ľudovít XIV.. V týchto rokoch si získal kráľovu dôveru a stal sa jeho tajomníkom. Hudbu pre kráľa skladal Lully od roku 1650 a na prelome rokov 1652 a 1653 prešiel do služieb Ľudovíta XIV. taktiež ako baletný tanečník. V roku 1653 bol Lully vymenovaný za dvorného skladateľa. V roku 1661 sa stal v Academii Frances učiteľom baletného tanca. V roku 1672 získal od kráľa privilégium k prevádzke Kráľovskej akadémie hudby a tanca. Pre kráľa stále skladal opery, ouvertúry a baletnú hudbu. Stal sa priateľom a spolupracovníkom Molièra a spoločne vytvorili pre kráľa celý rad veľmi úspešných divadelných predstavení. V roku 1680 mu bol priznaný šľachtický titul.
Osobný život.
Jean-Baptiste Lully bol známy svojou prudkou a temperamentnou povahou. Mal aj veľmi osobitý zmysel pre humor a k okoliu sa často choval posmešne a povýšene, čo mu na dvore zaistilo veľa nepriateľov. Na popularite mu nepridala ani jeho obľuba u kráľa a obrovský majetok, ktorý časom získal. V roku 1662 sa oženil s Madeleine Lambertovou, s ktorou mal niekoľko detí. V roku 1685 skoro prišiel o všetko, čo sa mu na dvore podarilo dosiahnuť. Jean-Baptiste Lully sa po celý život v intímnej sfére prejavoval ako bisexuál a v roku 1685 vyšiel najavo jeho milenecký pomer s mladíkom s menom Brunet, ktorý bol na kráľovskom dvore pážaťom. Kráľ bol týmto homosexuálnym škandálom veľmi pobúrený. V tom období bola homosexualita trestaná vo Francúzsku smrťou, ale tak drastické opatrenie nemohol kráľ nikdy schváliť už preto, že Filip I. Orleánsky, kráľov brat, bol taktiež homosexuál. Lullymu sa ale kráľ pomstil inak. Nenavštívil ani jedno predstavenie jeho Armidy, čo márnomyseľného Lullyho zdrvilo.
Smrť.
8. januára 1687 sa pri dirigovaní svojho diela Te Deum, skomponovaného na oslavu uzdravenia Ľudovíta XIV., prudko uderil bodcom ťažkej taktovky do palca nohy. Podľa Ladislava Kačica si taktovkou prepichol celú nohu, nie palec . 22. marca 1687 zomrel na následky gangrény, ktorú mu toto zranenie spôsobilo.
Dielo.
Jeho diela, predovšetkým opery, boli veľmi populárne a niektoré z nich sa v parížskej opere hrali 120 rokov. Jeho diela vychádzajú z antickej tragédie, ako prvý úplne využíval kostýmy a tanec. Niektoré jeho diela otextoval Molière.

</doc>
<doc id="333268" title="Red Bull Racing" url="https://sk.wikipedia.org/wiki?curid=333268">
Red Bull Racing

Red Bull Racing je rakúsky automobilový tím formuly 1, ktorý vznikol v roku 2004 odkúpením tímu Jaguar Racing vlastnenou Fordom spoločnosťou Red Bull. V roku 2005 Red Bull zakúpil i tím Minardi, ktorá pôsobí v F1 pod názvom Scuderia Toro Rosso ako sesterský tím Red Bull Racing a vedením Franza Tosta. Red Bull Racing v súčasnosti vedie Christian Horner. V roku 2013 sa stala automobilka Infiniti hlavným partnerom tímu, jeho logá sa ukázali na dôležitých miestach na monoposte a tak sa aj premenovali na Infiniti Red Bull Racing. Od roku 2018 do 2020 tím pretekal pod názvom Aston Martin Red Bull Racing.
Tím získal double v Pohári konštruktérov i v šampionáte pilotov v sezónach 2010, 2011, 2012 a 2013.
História.
Základy tohto tímu utvoril v roku 1997 tím Stewart Grand Prix, ktorý bol podporovaný automobilkou Ford. Tím ukazoval slušný výkon, vrátane výhry Johnnyho Herberta na GP Euŕopy v roku 1999 , avšak veľké množstvo porúch zavinilo až 46 odstúpení z pretekov kvôli technickým problémom počas 3 sezón.
Na konci roku 1999 celý tím prevzal Ford, ktorý premenoval tím na Jaguar Racing. Tímu sa podarilo obmedziť počet technických porúch, ale stále nepatrili medzi tímy s minimom porúch. V roku 2001 došlo k množstvu zmien v osadenstve tímu, ale ani tie nepomohli tímu dostať sa z ťažkostí a v Septembri 2004 Ford ponúkol tím na predaj a mesiac na to spoločnosť Red Bull súhlasil s kúpou tímu za 1$ s podmienkou, že musia do tímu investovať minimálne 400 miliónov dolárov.

</doc>
<doc id="333302" title="Veľký bazár (Istanbul)" url="https://sk.wikipedia.org/wiki?curid=333302">
Veľký bazár (Istanbul)

Veľký bazár v Istanbule (turecky: Kapalı Çarşı - Krytá tržnica) je jedným z najväčších a najstarších komplexov krytých tržníc na svete, ktorý má viac ako 58 krytých pasáží, cez 1200 obchodov. Denne ho navštívi okolo 250 až 400 000 turistov. Tržnica sa rozprestiera na ploche 45 hektárov. Využíva sa plocha 36 hektárov, zamestnáva asi 20 tisíc osôb.
História.
Prvé budovy, zvané Bedestan boli postavené ako verejné sklady tovaru v rokoch 1455 až 1461. Dal ich postaviť osmanský sultán Mehmed II. (Mehmed Dobyvateľ). V 16. storočí, počas vlády sultána Süleymana I.(Skvostného) bol celý komplex tržníc značne rozšírený. 
Tržnica bola známa obchodom s korením, kožou, keramikou, látkami, šperkami a kobercami. Neskoršie zemetrasenie budovy značne poškodilo. Rozsiahla rekonštrukcia bola ukončená v roku 1894. 
Architektúra.
Komplex pozostáva z 12 hlavných budov s 22 bránami. Veľký bazár má štyri stredné hlavné brány situované na koncoch hlavných ulíc, ktoré pretína blízko juhozápadného rohu komplexu. Jedena ulica spája námestie a mešitu sultána Bayezida II. (Bajazida) s mešitou Nuruosmaniye sultána Osmana III. z roku 1755.

</doc>
<doc id="333344" title="Ingrid Bergmanová" url="https://sk.wikipedia.org/wiki?curid=333344">
Ingrid Bergmanová

Ingrid Bergmanová (* 29. august 1915, Stockholm, Švédsko – † 29. august 1982, Londýn, Spojené kráľovstvo) bola známa švédska herečka. Obdržala troch Oscarov a do dejín filmu sa zapísala ako jedna z najpopulárnejších a najvýznamnejších herečiek.
Život.
Jej matka, pôvodom Nemka, Friedel Adler Bergmanová zomrela keď mala Ingrid tri roky a o deväť rokov neskôr zomrel i jej otec Justus Samuel Bergman. Ten sa venoval fotografovaniu a pomáhal jej už od mala s rastom jej hereckého talentu. Po smrti otca žila u strýka. 
Vyštudovala hereckú školu Kráľovského dramatického divadla a v roku 1935 dostala svoju prvú hovorenú úlohu v švédskom filme "Most mníchov". Jej manželom sa stal v roku 1937 zubný lekár Petter Lindström a v roku 1938 sa im narodila dcéra Pia.
Ešte než odišla do USA, natočila v Nemecku film pre UFA "Štyria priatelia". Preslávil ju film "Intermezzo" z roku 1936, ktorý sa producent David O. Selznick rozhodol v roku 1939 natočiť v americkej verzii, ktorá z nej urobila švédsku filmovú hviezdu. Mladá Švédka si získala americké publikum najmä svojou prirodzenosťou, ktorou sa od vtedajších amerických hviezd zásadne odlišovala.
V roku 1942 získala americké štátne občianstvo a tiež natočila svoj najslávnejší film "Casablanca", v ktorom jej filmovým partnerom bol Humphrey Bogart a ktorý režíroval Michael Curtiz. 
V roku 1949 natáčala s Robertom Rossellinim v Taliansku film "Stromboli". Pri natáčaní sa do režiséra zamilovala a potom čo s Rossellinim otehotnela, opustila manžela, čo spôsobilo v USA škandál. Kvôli tomu stratila aj sympatie amerického publika. V roku 1950 sa za Rosselliniho vydala a mali spolu tri deti, syna Roberta Ingmara (* 1950) a dvojčatá Isabellu Fiorellu a Isottu Ingrid (* 1952, profesorka na Stony Brook University). Spoločne natočili sedem filmov. V roku 1957 sa však ich manželstvo rozpadlo a o rok neskôr sa vydala Ingrid Bergmanová za švédskeho producenta Larsa Schmidta. Toto manželstvo vydržalo do roku 1970.
Do zoznamu mužov, ktorí k nej mali vzťah, sa radí aj maďarský reportážny fotograf Robert Capa.
Jej posledný film "Žena menom Golda" z roku 1982 bol životným príbehom izraelskej političky Goldy Meirovej. Niekoľko mesiacov po jeho dokončení zomrela v Londýne na rakovinu.

</doc>
<doc id="333373" title="BC Prievidza" url="https://sk.wikipedia.org/wiki?curid=333373">
BC Prievidza

BC Prievidza (Basketball club Prievidza, do 1. augusta 2009 "Hornonitriansky basketbalový klub Prievidza") je basketbalový klub hrajúci v najvyššej Slovenskej basketbalovej súťaži - Extralige. Klub bol založený v roku 1947 s názvom "Sokol Prievidza". V roku 1952 sa klub na jednu sezónu premenoval na "Carpathia Prievidza". Po tejto sezóne dostal klub názov "Tatran Prievidza" na sezóny 1953 až 1956. V roku 1957 sa klub premenoval na "Lokomotíva Prievidza" a pod týmto názvom klub hral do sezóny 1963. V roku 1964 sa klub premenoval na určite najznámejší názov v histórií klubu na "Baník Cígeľ Prievidza". Po štyridsiatich rokoch učinkovania klubu pod týmto názvom sa klub v roku 2004 po zostupe do druhej najvyššej Slovenskej súťaže premenoval na "Hornonitriansky basketbalový klub (HBK) Prievidza". Od 1. augusta 2009 nesie klub názov "BC Prievidza".
Zostava 2010/2011.
Tato kapitola obsahuje zoznam hráčov klubu v sezóne 2010/2011
Zostava 2011/2012.
Tato kapitola obsahuje zoznam hráčov klubu v sezóne 2011/2012
Zostava 2012/2013.
Tato kapitola obsahuje zoznam hráčov klubu v sezóne 2012/2013
Zostava 2013/2014.
Tato kapitola obsahuje zoznam hráčov klubu v sezóne 2013/2014
Zostava 2014/2015.
Tato kapitola obsahuje zoznam hráčov klubu v sezóne 2014/2015

</doc>
<doc id="333378" title="Elektrická jednotka 671" url="https://sk.wikipedia.org/wiki?curid=333378">
Elektrická jednotka 671

Elektrická jednotka 671 je elektrická jednotka, vyrobená spoločnosťou Škoda Vagonka pre Železničnú spoločnosť Slovensko. Prezýva sa "jánošík".
Dejiny.
V roku 2008 vypísala Železničná spoločnosť Slovensko verejnú súťaž na dodávku 10 dvojpodlažných jednotiek pre regionálnu dopravu. Súťaž vyhrala spoločnosť Škoda Vagonka a zmluva bola podpísaná 30. decembra 2008. Podľa zmluvy má byť prvá jednotka dodaná do 18 mesiacov od podpisu zmluvy a posledná do 47 mesiacov.
Slávnostné predstavenie prvej jednotky sa uskutočnilo 5. februára 2010 v areáli spoločnosti. Pri tejto príležitosti dostala jednotka názov "Jánošík". 27. mája 2010 absolvovala jednotka prvú testovaciu jazdu na trase Žilina – Varín a nasledujúci deň bola oficiálne predstavená verejnosti na železničnej stanici v Žiline. Ďalšie skúšobné jazdy absolvovala v dňoch 23. – 30. októbra 2010. Rozhodnutím Ministerstva dopravy, výstavby a regionálneho rozvoja bola jednotka schválená pre prevádzku k 1. decembru 2010, pravidelnú prevádzku začala 12. decembra 2010.
Charakteristika.
Jednotka sa skladá z motorového vozňa radu 671, vloženého vozňa radu 071 a riadiaceho vozňa radu 971. Maximálna rýchlosť je 160 km/h, môže byť prevádzkovaná na napájacích sústavách 3 kV DC a 25 kV 50 Hz. Riešenie jednotky vychádza z jednosystémovej jednotky radu 471, ktorú prevádzkujú České dráhy.
Skrine vozidiel sú vyrobené hliníkových profilov. Pohon realizujú asynchrónne trakčné motory, regulácia výkonu je polovodičová s využitím IGBT tranzistorov. Elektrická výzbroj umožňuje rekuperáciu.
Priestor pre cestujúcich je v usporiadaní 2+2, vybavený klimatizáciou. Na rozdiel od jednotky 471 sú všetky miesta v 2. vozňovej triede. Celkovo sa v súprave nachádza 289 pevných a 18 sklopných sedadiel. Priestor je monitorovaný kamerovým systémom. V motorovom a riadiacom vozni sa nachádzajú sklopné rampy pre nástup osôb na invalidnom vozíku.
Nasadenie.
Elektrické jednotky 671 boli do roku 2020 dislokované v Nových Zámkoch (9 kusov), Žiline (8 kusov) a Košiciach (2 kusy). 
So zavedením grafikonu vlakovej dopravy 2020/2021 do Žiliny začali prichádzať elektrické jednotky radu 660, resp. 661 a stanica v Žiline sa začala rekonštruovať. To si vyžiadalo zmeny v obehoch súprav (obiehanie súprav rušňami v Žiline začalo byť nežiadúce), no nové elektrické jednotky ešte neboli všetky dodané. To si vyžiadalo presun jednotiek radu 671 z Košíc do Žiliny (náhradou boli osobné vozne nižšieho veku, hoci vysokopodlažné a rekonštruované), ktorý bol medializovaný.
Nasadenie je v súčasnosti (grafikon 2020/2021) nasledovné:

</doc>
<doc id="333518" title="BSC Young Boys" url="https://sk.wikipedia.org/wiki?curid=333518">
BSC Young Boys

Berner Sport Club Young Boys 1898 je športový klub hrajúci Švajčiarsku Superligu, so sídlom v Berne. Bol založený 14. marca 1898 pod názvom Football Club Young Boys.
BSC Young Boys sú často nazývaní aj Young Boys Bern. Klub je 11-násobným futbalovým majstrom Švajčiarska a 6-násobným víťazom národnej pohárovej súťaže. V roku 1957 bol vymenovaný za najlepší švajčiarsky tím. V sezóne 1958-1959 sa dostal do semifinále Európskeho pohára. Od roku 2005 hráva domáce zápasy na štadióne Stade de Suisse (kapacita 32 000 divákov).
Klub má taktiež aj družstvo pozemného hokeja a bowlingu. Ženské hokejové družstvo hrá najvyššiu švajčiarsku hokejovú súťaž.
História.
V roku 1897 bratia Max a Oscar Schwabovi, Hermann Bauer a Franz Kehrli vyštudovali Bernskú univerzitu. Po návšteve zápasu Basel Old Boys Association proti Fußball Club Bern založili 14. marca 1898 Football Club Young Boys. Ako klubové farby si zvolili žltú a čiernu.
Starší FC Bern ponúkol klubu výstavbu štadiónov, šatní a výbavu, ak ich študenti budú hrať pod tímom FCB. Young Boys si mohli ponechať vlastné vedenie a symboly. Táto ponuka bola prijatá. Podľa klubovej histórie bol prvý zápas YB hraný 17. júna 1898 a skončil výhrou nad FC Viktoria. Prvý oficiálny zápas sa konal 29. júna 1898 proti Institute Grünau. 
Káder mužstva.
Súčasná zostava:
 
 
 
 
 

</doc>
<doc id="333532" title="Dersu Uzala (kniha)" url="https://sk.wikipedia.org/wiki?curid=333532">
Dersu Uzala (kniha)

Dersu Uzala () je kniha ruského prieskumníka a spisovateľa Vladimira K. Arsenieva z roku 1923. Je založená na skutočných udalostiach, ktoré prežil kapitán Arseniev ako vojenský zememerač so svojimi spolupracovníkmi pri mapovaní východosibírskej tajgy v oblasti rieky Ussuri. Tam sa spriatelil s domorodým lovcom menom Dersu Uzala, ktorý ich sprevádzal a aj zachránil život. Dersu bol príslušníkom pôvodného národa Nanajcov. Celý život prežil v sibírskej tajge, bol výborný stopár a lovec. V súčasnosti má Dersu Uzala v osade Korfovskij pamätník a je po ňom pomenovaná planétka 4142 Dersu-Uzala. Dej sa odohráva v rokoch 1902-1908.
„Postava lovca Dersu priniesla do ruskej, ale aj svetovej literatúry obraz človeka, ktorý žije v dokonalej symbióze s prírodou. Dersuov čistý vzťah k ľuďom a k prírode, jeho svojrázna životná filozofia, schopnosť vnímať aj zviera, aj strom ako rovnocenného partnera ukazujú, aká obrovská priepasť narastá medzi svetom panenskej prírody a pretechnizovanou spoločnosťou“.
Dej.
V roku 1902 mapovala zememeračská skupina vedená kapitánom Arsenievom povodie rieky Ussuri. Pri putovaní sa stretli s domorodým lovcom, ktorému ponúkli, aby im robil sprievodcu. Dersu Uzala (nar. okolo roku 1850) im viackrát zachránil život a medzi ním a kapitánom vzniklo veľké priateľstvo, Arseniev ho opisuje ako vynikajúceho človeka. V roku 1907, keď Dersu zostarol a zhoršil sa mu zrak, ho Arseniev zobral k sebe domov do Chabarovska. Dersu Uzala však nechápal život v meste a nemohol si zvyknúť na život medzi štyrmi stenami. Preto sa v roku 1908 vyberá pešo z Chabarovska do svojej tajgy k rieke Ussuri. Domov sa ale už nedostal, na ceste ho prepadli a zavraždili lúpežníci. Podľa Arsenieva sa to stalo pri osade Korfovskij, asi 30 kilometrov južne od Chabarovska a Dersuu pochovali v neoznačenom hrobe v tajge. 

</doc>
<doc id="333592" title="Pitbull (reper)" url="https://sk.wikipedia.org/wiki?curid=333592">
Pitbull (reper)

Armando Christian Pérez (* 15. január 1981, Miami, Florida, USA), viac známy pod svojím umeleckým menom Pitbull je americký reper, spevák-skladateľ, producent a textár. Jeho hudobná kariéra sa začala v roku 2002, keď spolupracoval na Lil Jonovom albume "Kings of Crunk" (na skladbe „Pitbulls Cuban Rideout“). V roku 2004 vydal svoj debutový album "" (skratka z "Money Is a Major Issue") cez vydavateľstvo TVT Records. Odvtedy vydal ďalšie dva albumy cez toto vydavateľstvo: "El Mariel" (2006) a "The Boatlift" (2007). Potom v roku 2009 vydal album "Rebelution", z ktorého boli vydané single „I Know You Want Me (Calle Ocho)“ a „Krazy“. Druhý z nich dosiahol 30. miestov rebríčku Billboard Hot 100 a 11. miesto v Hot Rap Tracks, kým „I Know You Want Me“ dosiahol 2. miesto v Billboard Hot 100 a do prvej desiatky sa dostal v Spojenom kráľovstve, Kanade, Taliansku a Holandsku. Medzi ďalšie single z albumu patria „Blanco“ v spolupráci s Pharrellom Williamsom zo skupiny The Neptunes a „Hotel Room Service“, ktorý dosiahol 8. miesto v rebríčku Billboard Hot 100. Celosvetovo sa predalo viac ako 7,5 milióna digitálnych singlov a albumov "Rebelution" spolu.
V roku 2005 spolu s rapperom Puff Daddym založil vydavateľstvo Bad Boy Latino, ktoré je dcérskym vydavateľstvom Combsovho Bad Boy Records. Zameriava sa predovšetkým na žánre latin hip-hop, latin soul, latin pop a ďalšiu tropickú hudbu, a jeho kancelárie sú v New Yorku a Miami.
Pitbull sa stal reprezentujúcim spolu s Rihannou, Drakeom a Trey Songz kampaň „So Kodak“ pre značku Kodak.
Mladosť.
Pitbull sa narodil kubánskym rodičom, ktorí ho nútili recitovať práce básnika José Martía. Tiež mal problémy v začiatkoch svojej kariéry pre svoje modré oči, bielu pokožku a kubánsky pôvod. Ovplyvnil ho hip-hopový žáner miami bass, a za svoju hudobnú inšpiráciu považoval Celiu Cruz a Willyho Chirina. Pitbullovi rodičia sa rozviedli, keď bol malý, a bol vychovaný iba matkou. Rapovať začal na strednej škole. Potom dokončil strednú školu Miami Coral Park High School a zameral sa na kariéru v rapovaní.

</doc>
<doc id="333682" title="Kúzelníci z Waverly" url="https://sk.wikipedia.org/wiki?curid=333682">
Kúzelníci z Waverly

 
Kúzelníci z Waverly (angl. "Wizards of Waverly Place") je americký fantasy sitkom vysielaný na stanici Disney Channel a nominovaný na cenu Emmy. Premiéru mal 12. októbra 2007 a záverečná epizóda bola odvysielaná 6. januára 2012. Seriál vytvoril Todd J. Greenwald. Dej sa zameriava na troch súrodencov: Alex (Selena Gomezová), Justina (David Henrie) a Maxa (Jake T. Austin), ktorí majú čarovné schopnosti a súperia o moc a titul kúzelníka rodiny. Na Slovensku sa seriál vysielal od 18. septembra 2012 na televízii JOJ Plus.
O seriáli.
Seriál sa sústredí na rodinu Russových, ktorá zahrňuje Alex (Selena Gomezová), jej staršieho brata Justina (David Henrie) a ich mladšieho brata Maxa (Jake T. Austin); Alexina najlepšia kamarátka Harper (Jennifer Stonová) tiež patrí do dejovej linky. Traja súrodenci sú kúzelníci a žijú spoločne so svojím taliansko-americkým otcom Jerrym (David DeLuise), ktorý je sám bývalým kúzelníkom a ich mexicko-americkou matkou Theresou (María Canals Barrera).
Deťom nie je povolené používať kúzla bez dozoru a len jeden z nich bude mať magické schopnosti, až budú dospelí a to bude rozhodnuté v kúzelníckom súboji. Ich otec Jerry vyhral tuto súťaž, ale predal svoje schopnosti jeho bratovi, aby sa mohol oženiť s ich matkou Theresou, ktorá je smrteľník, pretože kúzelník nemá dovolené oženiť sa so smrteľníkom. Alex sa občas dostáva do problémov pri používaní magických schopností, Justin vždy presvedčuje Alex, aby nerobila ešte viac problémov, než v ktorých už je a učí sa lekcie a mravy, ktoré sa vzťahujú ku kamarátom, rodine a škole.
Produkcia.
Seriál vytvoril a produkoval Todd J.Greenwald, ktorý začal vyvíjať seriál ako autor a producent počas prvej série seriálu "Hannah Montana". Seriál je produkovaný It's a Laugh Productions a Disney Channel Original Productions. Hlavnú pieseň seriálu, ktorú napísal John Adair a Steve Hampton je v techno-popovom štýle a naspievala ju Selena Gomezová.
Seriál sa nakrúca v Hollywood Center Studios v Hollywoode v Kalifornii. Prvá epizóda bola vysielaná 12. októbra 2007, bola vysielaná okamžite po premiére filmu Twitches Too z Disney Channel Original Movie.
Série.
"Podrobnejší popis nájdete v článku:" Zoznam častí seriálu Kúzelníci z Waverly

</doc>
<doc id="333762" title="Aura Dione" url="https://sk.wikipedia.org/wiki?curid=333762">
Aura Dione

Mária Louise Jønsenová známa pod menom Aura Dione (* 21. január 1985, Kodaň, Dánsko) je dánska speváčka.
Biografia.
Hudbe sa začala venovať vo svojich ôsmich rokoch. Profesionálnu hudobnú kariéru odštartovala v roku 2007, keď dosiahla úspech na domácej pôde v Dánsku. Nasledujúci rok zabodovala so svojim singlom „I Will Love You Monday (365)“. Skladba sa stala úspešnou najmä v nemecky hovoriacich krajinách – prvé miesto v hitparadách zaznamenala v Nemecku a Rakúsku, druhé miesto v Švajčiarsku.

</doc>
<doc id="333787" title="Sarov" url="https://sk.wikipedia.org/wiki?curid=333787">
Sarov

Sarov () je uzavreté mesto v Nižnonovgorodskej oblasti v Rusku. V rokoch 1946 až roku 1970 nieslo mesto meno Arzamas-75 () neskôr do roku 1991 Arzamas-16. V tomto období sa v niektorých dokumentoch objavil aj krycí názov Gorkyj-130 (). Do roku 1995 nieslo mesto pomenovanie Kremľov (). Sarov je jedným z centier ruského výskumu nukleárnych technológií a dodnes je neprístupné pre cudzincov bez zvláštneho povolenia. Žije tu okolo 87 000 ľudí (2002).
Väčšia časť mesta leží na území Nižnenovgorodskej oblasti, i keď menšia časť spadá pod oblasť Mordvianska.
História.
V roku 1938 Ľudový komisariát prebral vedenie nad priemyselnou základňou. Na základe jeho rozhodnutia sa začala výroba trieštivo-trhavých 152 mm delostreleckých nábojov a granátov. V rokoch 1942-1943 sa počas druhej svetovej vojny v Sarove vyrábali telá pre reaktívne strely Kaťuša. V roku 1946 bolo mesto vybrané J. B. Charitonovom a I.V. Kurčatovom ako tajný objekt na výrobu jadrovej zbrane. Mesto dostalo niekoľko tajných názvov, ktoré sa často menili: KB11, Moskva centrum – 300, Kremľov, Arzamas–16.
29. augusta 1949 na Semipalatínskom vojenskom polygóne úspešne prebehla skúška historicky prvej sovietskej atómovej bomby – RDS-1. 12. augusta 1953 úspešne prebehla aj skúška prvej vodíkovej bomby – RDS-6s. V tomto období sa stal Sarov známy ako jadrový štít ZSSR a neskôr Ruska. Sarov aj v súčasnosti hrá významnú úlohu v obrannej politike Ruska. Je mestom, v ktorom sa nachádza významné vedecko - výskumné stredisko Ruska (Technopark Sarov). V jeho inštitúciach pracuje dnes približne 24 000 ľudí.

</doc>
<doc id="333831" title="Puklina (geológia)" url="https://sk.wikipedia.org/wiki?curid=333831">
Puklina (geológia)

Puklina alebo prasklina alebo trhlina je malá medzera, ktorá od seba oddeľuje dva novovzniknuté povrchy, pozdĺž ktorých stráca pôvodný materiál svoju pevnosť. Pukliny sú plochy úplnej mechanickej nespojitosti predstavujúce narušenie celistvosti materiálu účinkami napätia. Termín trhlina sa používa pri vzájomnom oddelení stien pukliny.
V geológii sú pukliny a rozpukanie jedny z najčastejších geologických javov, ktoré možno sledovať prakticky na všetkých odkryvoch (výnimkou sú najmä mladé horniny, ktoré zvyčajne ešte neboli tektonicky namáhané). Sú chápané ako krehké ruptúry, pozdĺž ktorých nenastal žiaden alebo iba veľmi zanedbateľný pohyb. Pukliny sú v geológii zaujímavé nie len pre informácie, ktoré poskytujú o tektonických pohyboch, ktoré postihli skúmané horninové telesá ale aj ich vplyv na fyzikálne vlastnosti hornín, v ktorých sa vyskytujú. Zaujímavou vlastnosťou puklín je, že si zachovávajú rovnaké vlastnosti nezávisle od mierky, v ktorej sú pozorované. Podobné vlastnosti puklín možno preto sledovať v mikroskopickej mierke ako aj v makroskopických vzorkách voľným okom.
Pukliny obyčajne vznikajú prirodzene v dôsledku namáhania hornín deformačnými procesmi počas dlhého geologického času. K ich vzniku však môže dôjsť aj v dôsledku činnosti človeka, napríklad v prípade potreby zvýšenia priepustnosti hornín tzv. hydraulickou frakturáciou. Možno rozoznávať strižné a tenzné pukliny.
Existujú aj netektonické pukliny vznikajúce pri diagenéze sedimentov alebo chladnutí vulkanických hornín.

</doc>
<doc id="333917" title="Alcalá de Henares" url="https://sk.wikipedia.org/wiki?curid=333917">
Alcalá de Henares

Alcalá de Henares je španielske mesto, ležiace približne 35 kilometrov severovýchodne od Madridu. 
Mesto je známe svojou univerzitou, na ktorej študovali napríklad Tirso de Molina alebo Francisco de Quevedo. Je centrom vzdelania, turizmu, obchodu a ľahkého priemyslu. Alcalá de Henares je od roku 1998 na zozname Svetového dedičstva UNESCO 1998 a patrí medzi prvé diecézy v Španielsku.
Dejiny.
Okolie mesta bolo osídlené už v eneolite. Rimania dobyli toto územie v 1. storočí pred Kr. Založili mesto "Complutum" blízko predchádzajúceho keltského sídla "Iplacea". Mesto bolo jediným rímskym osídlením v okolí Madridu a keď dosiahlo počet obyvateľov 10 000, stalo sa z neho "Municipium" a získalo svoju vlastnú vládu. Po rozpade Rímskej ríše a vpáde Vizigótov mesto upadlo.
V roku 711 prišli do oblasti Mauri a postavili nové sídlo s citadelou na blízkom vrchu, dnes známym ako "Alcalá la Vieja". 3. mája 1118 bolo mesto znovudobyté arcibiskupom z Toleda v mene kastílskeho kráľovstva. Kresťania preferovali bývalú rímsku oblasť a arabská ostala opustená. Mesto následne získal toledský biskup a ten mu udelil všedné práva. Pod kresťanskou nadvládou až do konca Reconquisty.
Počas občianskej vojny v roku 1936 bolo mesto značne poškodené.

</doc>
<doc id="333937" title="Magnetar" url="https://sk.wikipedia.org/wiki?curid=333937">
Magnetar

Magnetar je neutrónová hviezda, ktorej hlavným prejavom je extrémne silné magnetické pole. Rozpad nestabilnej kôry magnetaru doprevádzajú mohutné vysokoenergetické výboje, najmä röntgenových lúčov a gama žiarenia.
Tieto objekty predpovedali Robert Duncan a Christopher Thompson v roku 1992. Počas desaťročia bola magnetarová hypotéza akceptovaná ako možné fyzikálne vysvetlenie pozorovaných objektov ako sú SGR (Soft gamma repeater) a AXP (Anomalous X-Ray Pulsar).
Podľa počítačovej simulácie vzniká magnetar pri zrážke a zlúčení dvoch masívnych hviezd (1,5 násobok solárnej hmotnosti). Potom ako zrážka vytvorí supernovu, môže vzniknúť magnetar.
Vplyv extrémne silného magnetického pola.
Magnetické pole magnetaru silné cca 10 GT (gigatesla) dokáže na vzdialenosť 1 000 km deformovať elektrónové obaly atómov živej hmoty a zapríčiniť tak smrť živých organizmov v dôsledku narušenia biochemických procesov.

</doc>
<doc id="334133" title="Kolonáda" url="https://sk.wikipedia.org/wiki?curid=334133">
Kolonáda

Kolonáda ( z = stĺp) je stĺporadie, krytá chodba, z jednej alebo obidvoch strán tvorená stĺpmi. Na rozdiel od arkády však nemá oblúky; v tom sa pravdepodobne prejavuje dedičstvo skoršej drevenej architektúry. Kolonády sa vyskytujú už v antickom Grécku a v 5. storočí pred Kr. vznikla slávna stoa na agore v Aténach. Rímsky portikus bol charakteristický hlavne pre novo zakladané mestá na Blízkom východe. 
Novo sa kolonády začali stavať v barokovej dobe, jedným z najslávnejších príkladov sú elipsovité štvorradé kolonády na námestí sv. Petra v Ríme (Gian Lorenzo Bernini, 16561667). Viac strohé kolonády charakterizujú stavby obdobia klasicizmu a v 19. storočí sa stali typickým architektonickým prvkom v kúpeľných mestách.

</doc>
<doc id="334226" title="Zapadno-Sibirskij innovacionnyj centr" url="https://sk.wikipedia.org/wiki?curid=334226">
Zapadno-Sibirskij innovacionnyj centr

Zapadno-Sibirskij innovacionnyj centr (, po slovensky: "Západosibírske inovačné centrum") je inovačné centrum vo forme technologického parku, ktoré sa nachádza pri ruskom meste Ťumeň. Alternatívne sa nazýva aj Tyumen Technopark.
Poloha.
Administratívne centrum Ťumenskej oblasti mesto Ťumeň, kde je Zapadno-Sibirskij innovacionnyj centr vybudovaný leží v Západnej Sibíri na rieke Tura v Rusku. Náleziská ropy a plynu v tejto oblasti napomáhajú rozvoju vedeckého výskumu.
História.
V novembri v roku 2005 sa Ťumeňský región zúčastnil na federálnej súťaži o vybudovanie mimoriadnej ekonomickej zóny a technologicko–inovatívneho zariadenia. V marci 2006 uznesením vlády bola schválená finančná pomoc z federálneho rozpočtu pre program "Tvorba parkov v Ruskej federácii pre oblasť high-tech technológií". Bola rozpracovaná koncepcia technicko-inovatívneho parku v meste Ťumen, spoločnosťou "Про-Инвест-Спецпроект". Bola podpísaná dohoda o spolupráci s fínskou spoločnosťou Technopolis, ktorá prevzala práce na výstavbe a správe technického parku. V decembri v roku 2006 bola podpísaná spolupráca s firmou Cisco Systems o zámere realizácie inovačnej činnosti v projekte "Západo-sibírske inovačné centrum ropy a plynu". Spoločnosť Cisco Systems sa zaviazala poskytnúť technické poradenstvo pri rozvoji technoparku. Nasledovalo podpísanie zmlúv s ďalšími firmami, potenciálnymi nájomníkmi technoparku a začali sa rekonštrukčné práce na budove ODM "Geológ". V decembri 2007 vznikla internetová stránka "www.tyumen-technopark.ru". V januári v roku 2008 americká spoločnost "Baker Hughes" rokovala o získaní štatútu rezidenta v parku Zapadno-Sibirskij innovacionnyj centr. V apríli 2008 sa do Zapadno-Sibirskij innovacionnyj centr začali sťahovať prvý nájomníci.
Infraštruktúra.
Zapadno-Sibirskij innovacionnyj centr bol postavený v dvoch stupňoch. Prvý stupeň je umiestnený v budove ODM Geológ s rozlohou . Nachádza sa tu biznis inkubátor, ktorý má zabezpečiť podporu novým vzdelávacím programom. Uskutočňujú sa tu konferencie, výstavy prebiehajúcich projektov, konštrukcia prototypov. Druhý stupeň je umiestnený neďaleko jazera Alebasheva. Rozloha tejto časti parku Zapadno-Sibirskij innovacionnyj centr je . Je to moderná budova, v ktorej sú umiestnené projekty s náročnou technickou konštrukciou. Zapadno-Sibirskij innovacionnyj centr v sebe zahŕňa súbor kancelárií, priemyselnej zóny, biznis inkubátor. Podporuje projekty pre oblasť bytovej výstavby a rozvoja stavbárstva.
Fond Bortnik.
Fond Bortnik je nadácia pre pomoc malým inovačným podnikom v oblasti vedy a techniky a nezisková organizácia vytvorená a financovaná vládou Ruska. Spoločnosti podporované fondom vytvorili už okolo 3500 patentovaných vynálezov, príjem dosiahol zhruba 6 miliárd rubľov a vytvorili sa tisícky nových pracovných miest.
Partneri.
Podniky:
Spolupracujúce univerzity:
Spolupracujúce vedecké parky:

</doc>
<doc id="334398" title="Meteorologická stanica" url="https://sk.wikipedia.org/wiki?curid=334398">
Meteorologická stanica

Meteorologická stanica (skratka MS; hovorovo meteostanica) je zariadenie na stanovené meteorologické pozorovanie a meranie meteorologických prvkov podľa dohodnutých medzinárodných alebo vnútroštátnych postupov.
Vybavenie konkrétnej stanice sa líši podľa jej účelu. Medzi obvykle používané meteorologické prístroje patrí ortuťový alebo liehový teplomer, ortuťový barometer (obe zvyčajne uložené v meteorologickej búdke), anemometer, vlasový vlhkomer, zrážkomer, heliograf a pod. V súčasnosti sa v závislosti od požiadaviek regiónu a zmien v klíme montujú senzory na meranie UV žiarenia, slnečnej intenzity a radiácie, oblačnej intenzity, viditeľnosti (kvôli hmle, smogu, inverzii), chemické a dymové detektory, seizmické a iné. 
Meteorologická stanica musí byť umiestnená vo vhodnom prostredí a mnoho parametrov sa sníma elektronicky. Moderné prístroje umožňujú okamžité odosielanie nameraných dát do centrály, namiesto nutnosti odčítania nameraných dát fyzickou prítomnosťou meteorológa.
Okrem meteorologických staníc používaných meteorológmi sa meteorologickou stanicou nazýva i zariadenie merajúce rôzne meteorologické javy, určené pre širokú verejnosť. Zariadenie má zvyčajne vonkajší senzor na meranie teploty a vlhkosti vzduchu, drahšie zariadenia obsahujú aj zrážkomer a anemometer.
Typológia.
Stanice môžeme rozdeliť na dva základné druhy:
Členenie podľa účelu (československé delenie z roku 1982):
Sieť staníc na Slovensku.
Slovenský hydrometeorologický ústav (SHMÚ) evidoval k 1. januáru 2008 98 meteorologických staníc. Profesionálnych meteorologických staníc je 20, z toho 6 sa nachádza na letiskách v Bratislave, Košiciach, Poprade, Sliači, Žiline a Piešťanoch a zvyšných 14 v lokalitách Bratislava-Koliba, Nitra-Janíkovce, Hurbanovo, Prievidza, Dudince, Lučenec-Boľkovce, Liesek, Telgárt, Chopok, Štrbské Pleso, Lomnický štít, Stropkov-Tisinec, Kamenica nad Cirochou a Trebišov-Milhostov. V posledných rokoch sa rozširuje najmä sieť automatických meteorologických staníc, ktorých počet v roku 2015 bol 93 a rovnomerne pokrývali celé územie Slovenska. SHMÚ disponoval 3884 pozorovacími objektmi štátnej hydrologickej a meteorologickej siete. Centrálnym pracoviskom pre predpoveď počasia je pracovisko SHMÚ na bratislavskej Kolibe.
Špeciálne poslanie má sieť meteorologických radarov SHMÚ, ktoré sa nachádzajú na Malom Javorníku, Špaňom laze, Kojšovskej a Kubínskej holi.

</doc>
<doc id="334793" title="Donatien Alphonse François de Sade" url="https://sk.wikipedia.org/wiki?curid=334793">
Donatien Alphonse François de Sade

Donatien Alphonse François, markíz de Sade (* 2. jún 1740, Paríž, Francúzsko – † 2. december 1814, Charenton-le-Pont) bol francúzsky šľachtic, autor radu erotických a sčasti filozofických kníh. Z jeho mena bol odvodený pojem sadizmus. Bol predchodcom Baudelaira, Lautréamonta, surrealistov a ďalších prozaikov, ktorí hľadali inšpiráciu v psychopatológii.
Životopis.
Mladosť a vzdelanie.
De Sade sa narodil 2. júna 1740 na Hôtel de Condé v Paríži Jean Baptiste François Josephovi, kniežaťu de Sade a Marie Eléonore de Maillé de Carman, vzdialenej sesternici a dvornej dáme princeznej z Condé. Bol jediným preživším dieťaťom jeho rodičov. O jeho vzdelanie sa postaral jeho strýko, opát de Sade. V detstve prišiel o otca, ktorý opustil rodinu a tak sa de Sadova matka rozhodla vstúpiť do kláštora. Vychovali ho slúžky, ktoré neboli najdôslednejšie, a kvôli nim mu prešli mnohé vrtochy. Tak sa z neho stalo rebelujúce a rozmaznané dieťa. 
Pochádzal zo starého, juhofrancúzskeho šľachtického rodu. Bol promovaný v hodnosti druhého poručíka Kráľovskej pešej gardy. Zúčastnil sa sedemročnej vojny, ale hneď po jej skončení z vojenských služieb odišiel. Počas svojho života často väznený, vystriedal cely vo väzeniach na zámku vo Vincennes, v Bastile (odtiaľ bol transportovaný do blázinca dňa 2. júla 1789, dvanásť dní pred jej dobytím vzbúrenými Parížanmi) a napokon v blázinci v obci Charenton. Väčšina jeho diel vznikla vo väzení. V čase jeho neprítomnosti bol vo Francúzsku odsúdený na trest smrti. Zomrel v blázinci v Charentone.

</doc>
<doc id="334831" title="Trofim Denisovič Lysenko" url="https://sk.wikipedia.org/wiki?curid=334831">
Trofim Denisovič Lysenko

Trofim Denisovič Lysenko () (* 29. september 1898, Karlivka, Rusko – † 20. november 1976, Moskva, ZSSR) bol sovietsky agronóm považovaný za významného predstaviteľa tzv. mičurinovej agronómie, popredný biológ počas Stalinovej éry. Známy sa stal kvôli zavádzaniu nevedeckých metód v biológii a poľnohospodárstve.
Odmietal mendelovskú genetiku, ktorú sa pokúšal nahradiť teóriami hybridizácie ruského šľachtiteľa I.V. Mičurina. Napriek tomu, že bol Lysenko bezpartajný, podarilo sa mu vďaka dobrým kontaktom s politickými špičkami presadzovať svoje teórie ako jediné správne a viesť štvavú kampaň proti svojim oponentom z radov biológov. Jeho snahy o zvýšenie produkcie poľnohospodárskych výnosov si vyslúžili pozornosť a podporu Stalina, najmä po hladomoroch v 30. rokoch a poklese produktivity sovietskeho poľnohospodárstva, ktorá nasledovala po násilnej kolektivizácii.
V roku 1940 sa stal riaditeľom Ústavu genetiky Sovietskej akadémie vied, čím dosiahol vrchol svojej moci. Presadzoval anti-mendelovské doktríny a výrazne tým ovplyvnil sovietsky vzdelávací systém. V roku 1948 znamenal nesúhlas s Lysenkovou teóriou prostredím získanej dedičnosti politické prenasledovanie, stratu miesta vo vedeckom pracovisku alebo dokonca väzenie. Viacerí vedeckí oponenti Lysenka zahynuli vo väzeniach NKVD. Lysenkove práce boli v Sovietskom zväze oficiálne odsúdené v roku 1964. Napriek následnému návratu k mendelovskej genetike a klasickej vede, krajina v tomto odvetví vedy stratila krok s vývojom vo svete.
Lysenko ako agronóm propagoval viacero postupov, ako jarovizáciu, letnú výsadbu zemiakov. Väčšina jeho metodík bola kritizovaná vedcami ako boli P.N. Konstantinov, A.A. Ľubiščev, P.I. Lisicyn a ďalší. Okrem kritiky jeho poľnohospodárskej metodiky, väčšina vedeckej obce odsudzovala aj jeho odmietanie medzinárodnej vedy a poľnohospodárskej praxe. Niektoré metodiky ako napr. boj s ochoreniami cukrovej repy, ktoré už dávno pred Lysenkom zaviedol maďarský entomológ Jablonovsky, boli považované za zastarané. Presadzoval nevedeckú teóriu štadiálneho vývoja rastlín. Podporoval tiež teóriu O.B. Lepešinskej o vzniku buniek z bezštruktúrnej živej hmoty, neskôr preukázateľne považovanú za pavedu.

</doc>
<doc id="334894" title="Majstrovstvá sveta vo futbale 2022" url="https://sk.wikipedia.org/wiki?curid=334894">
Majstrovstvá sveta vo futbale 2022

Majstrovstvá sveta vo futbale 2022 (arabsky: 2022 كأس العالم لكرة القدم, "Ka's'ālam al-li-kura al-qadam 2022") budú 22. majstrovstvá sveta, ktoré sa konajú raz za štyri roky. Bude to medzinárodný futbalový turnaj mužských národných tímov, ktorí sú členmi federácie FIFA. Konať sa budú v Katare od 21. novembra do 18. decembra 2022. Budú to vôbec prvé majstrovstvá sveta v arabskom svete a prvé v krajine s moslimskou väčšinou. Po turnaji v Južnej Kórei a Japonsku v roku 2002 pôjde o druhé majstrovstvá sveta, ktoré sa bude konať čisto v Ázii. Turnaj bude navyše posledným, do ktorého sa zapojí 32 tímov, s nárastom na 48 tímov naplánovaných na ročník 2026 v USA, Mexiku a Kanade. Úradujúcim šampiónom majstrovstiev sveta je Francúzsko.
Kvôli katarským letným horúčavám sa tieto majstrovstvá sveta budú konať od konca novembra do polovice decembra, čo z neho spraví prvý ročník, ktorý sa nebude konať v máji, júni alebo júli. Budú sa hrať v skrátenom časovom rámci, približne 28 dní.
Boli vznesené obvinenia z korupcie týkajúce sa toho, ako Katar získal právo organizovať toto podujatie. Interné vyšetrovanie a správa FIFA zbavili Katar akýchkoľvek priestupkov, hlavný vyšetrovateľ Michael J. Garcia však správu FIFA o jeho vyšetrovaní označil za „vecne neúplnú a chybnú“. Dňa 27. mája 2015 začali švajčiarski federálni prokurátori vyšetrovanie korupcie a prania špinavých peňazí spojené s udeľovaním majstrovstiev sveta 2018 a 2022. 
Katar okrem toho čelí silnej kritike kvôli zaobchádzaniu so zahraničnými pracovníkmi zapojenými do prípravy na majstrovstvá sveta. Amnesty International sa odvoláva na „nútené práce“ a uvádza, že stovky alebo tisíce migrujúcich pracovníkov zomreli v dôsledku porušenia ľudských práv, neopatrných a nehumánnych pracovných podmienkiach, napriek tomu, že v roku 2014 boli vypracované normy týkajúce sa dobrých životných podmienok pracovníkov.

</doc>
<doc id="334949" title="Jana Kiššová" url="https://sk.wikipedia.org/wiki?curid=334949">
Jana Kiššová

Ing. Jana Kiššová (* 23. november 1974, Bratislava) je slovenská klasickoliberálna politička, ekonómka, manažérka a bývalá podnikateľka, bývalá poslankyňa Národnej rady Slovenskej republiky (NR SR) (od 1. júla 2014 za zaniknutý mandát Richarda Sulíka; predtým vo volebnom období 20102012), predsedníčka Výboru NR SR pre hospodárske záležitosti a predsedníčka Komisie pre podnikateľské prostredie, podporu MSP a živnostníkov. Patrí k zakladajúcim členom politickej strany Sloboda a Solidarita (SaS). Od roku 2009 pôsobila vo funkcii generálnej manažérky strany, bola členkou Republikovej rady, ako aj členkou Výboru pre ľudské zdroje. Od roku 2014 zastávala funkciu podpredsedníčky strany SaS. 
V októbri 2019 ukončila svoje členstvo v politickej strane SaS. Následne, spolu s ďalšími predstaviteľmi Demokratického jadra SaS, vstúpila do Demokratickej strany a stala sa volebnou líderkou kandidátky v parlamentných voľbách v roku 2020. Na mimoriadnom kongrese 26. októbra 2019 v Hronseku bola delegátmi zvolená do funkcie prvej podpredsedníčky Demokratickej strany. 
Životopis.
Narodila sa 23. novembra 1974 v Bratislave. Po absolvovaní Základnej školy Mudroňova 83 (19811989) nastúpila na Gymnázium Vazovova (19891993). V rokoch 19931996 študovala v odbore financie, bankovníctvo a investovanie na Vyššej odbornej škole v Bratislave. V rokoch 19962001 absolvovala štúdium v odbore financie, bankovníctvo a investovanie (FBaI) na Národohospodárskej fakulte Ekonomickej univerzity v Bratislave (titul Ing.).
Profesijná kariéra.
Od februára 1995 pôsobila v spoločnosti ASSET spol. s r.o., najskôr ako dokumentaristka a manažérka pre dokumentáciu, neskôr ako manažérka pre dokumentáciu a vzdelávanie a od roku 2004 do roku 2008, ako personálna riaditeľka spoločnosti. Následne, v rokoch 20082010, bola výkonnou riaditeľkou (a do januára 2012 tiež spoločníčkou) 1. Československej personálnej, spol. s r. o.
Politická kariéra.
Patrí k zakladajúcim členom politickej strany Sloboda a Solidarita (SaS), od marca 2009 bola členkou Republikovej rady SaS a taktiež pôsobila ako členka Výboru pre ľudské zdroje. V období 20092014 bola generálnou manažérkou strany, následne, od roku 2014 zastávala funkciu podpredsedníčky strany. Vo výbore pre program strany pôsobila ako tímlíderka pre podnikateľské slobody.
Vo voľbách do Národnej rady SR (NR SR) v roku 2010 získala poslanecký mandát. V tomto volebnom období bola členkou Výboru NR SR pre kultúru a médiá a náhradnou členkou Výboru NR SR pre európske záležitosti.
Vo voľbách do Národnej rady SR 2012 nezískala potrebný počet hlasov na zvolenie, ale stala sa prvou náhradníčkou strany SaS. Po zániku mandátu Richarda Sulíka, ktorý bol zvolený za poslanca Európskeho parlamentu (EP) vo voľbách do Európskeho parlamentu na Slovensku a 1. júla 2014 sa stal poslancom EP, nastúpila Jana Kiššová ako náhradníčka. Mandát poslankyne NR SR začala vykonávať zložením sľubu na 36. schôdzi NR SR, 1. júla 2014. 
V októbri 2019 ukončila svoje členstvo v politickej strane SaS. Následne, spolu s ďalšími predstaviteľmi Demokratického jadra SaS, vstúpila do Demokratickej strany a stala sa volebnou líderkou kandidátky v parlamentných voľbách v roku 2020. Na mimoriadnom kongrese 26. októbra 2019 v Hronseku bola delegátmi zvolená do funkcie prvej podpredsedníčky Demokratickej strany. Bola predsedníčkou Výboru NR SR pre hospodárske záležitosti a predsedníčkou Komisie pre podnikateľské prostredie, podporu MSP a živnostníkov.

</doc>
<doc id="334957" title="The Suite Life on Deck" url="https://sk.wikipedia.org/wiki?curid=334957">
The Suite Life on Deck

The Suite Life on Deck je televízny seriál z dielne spoločnosti Disney, vysielaný na programe Disney Channel a Disney XD. Na Slovensku (Disney Channel-Česko/Maďarsko) sa začal vysielať 4. októbra 2010. Seriál má 3 série, pričom v USA už sa seriál nevysiela. Na Disney Channel-Česko/Maďarsko sa práve vysiela 3. séria. Ide o o voľné pokračovanie seriálu The Suite Life of Zack &amp; Cody.
Dej.
Seriál sa odohráva na palube lodi S.S. Tipton, toho času majetku pána Tiptona. Novým manažérom lode sa stáva známy Marion Moseby (Phill Lewis). Na lodi sa chystá jedinečný projekt "Seven Seas High", do ktorého pán Tipton prihlásil svoju hlúpu dcéru London Tipton (Brenda Song). Aj Carey Martin (Kim Rhodes) sa rozhodne, že svoje pätnásťročné deti-dvojčatá Zacka (Dylan Sprouse) a Codyho (Cole Sprouse) prihlási do toho istého projektu, z čoho pán Moseby rozhodne radosť nemá. Do deja vstupuje nová postava - Bailey Pickett (Debby Ryan), ktorá sa vydáva najprv za chlapca. Hneď v prvom diele tiež dôjde k ubytovaniu postáv: Zack dostáva súkromnú kajutu, Cody dostáva tučného spolubývajúceho Woodyho Finka (Matthew Timmons). London znechutená tým, že nezískala nadštandardnú kajutu, nakoniec prijíma ako spolubývajúcu Bailey. V druhej sérii príde spolubývajúci i Zackovi - Marcus Little (Doc Shaw).

</doc>
<doc id="335024" title="SWAN MOBILE" url="https://sk.wikipedia.org/wiki?curid=335024">
SWAN MOBILE

SWAN MOBILE je slovenský mobilný operátor.
Swan získal vo výberovom konaní 2 x 15 MHz v pásme 1800 MHz, čo mu umožní v režime MIMO 2x2, s dvomi prijímacími a vysielacími anténami, prevádzkovať LTE sieť s maximálnou teoretickou rýchlosťou sťahovania dát 110 Mbps. 
Poskytuje mobilné služby cez slovenského mobilného operátora 4KA prevádzkovaného ako partnerský produkt spoločností SWAN MOBILE a Slovenskej pošty.
Spoločnosť SWAN Mobile, a.s. bude poskytovať mobilné elektronické komunikačné služby. Sesterská spoločnosť SWAN, a.s. pokračuje v budovaní vlastnej optickej siete. Jediným akcionárom v oboch spoločnostiach je v súčasnosti spoločnosť Danubiatel, a.s.

</doc>
<doc id="335211" title="Branislav Jobus" url="https://sk.wikipedia.org/wiki?curid=335211">
Branislav Jobus

Branislav Jobus (* 2. apríl 1969, Piešťany), viac známy ako Braňo Jobus, či pod mediálne známou zdrobneninou Branuško, je slovenský spevák, hudobník, spisovateľ a zakladateľ hudobného festivalu Vrbovské vetry.
Do povedomia sa dostal ako líder hudobných skupín Karpatské chrbáty, Vrbovskí víťazi či prostredníctvom hudobného projektu Abusus. Pre Jobusove vystupovanie je typická silná dávka vtipu, recesie a lokálpatriotizmu, na základe čoho sa stal vyhľadávanou osobnosťou slovenskej alternatívnej scény. Ako moderátor tiež pravidelne hosťuje na najväčšom slovenskom hudobnom festivale, Bažant Pohoda.
Hudobná kariéra.
Braňo Jobus začínal v roku 1982 v hudobnej skupine Harmasan, s bratom Andrejom Jobusom (bicie nástroje), Romanom Klčom (basgitara) a Mirom Kusým (gitara). Krátko na to zmenilo zoskupenie názov na Veget, ktoré bolo na žiadosť vtedajšieho režimu a Mestského kultúrneho strediska opätovne zmenené na Karpatské chrbáty. Skupina pod týmto názvom funguje dodnes. 
V r. 2000 založili bratia Jobusovci vlastnú, humorne ladenú, skupinu Vrbovskí víťazi. Skupina využívajúca neštandardné, podomácky vyrábané, hudobné nástroje, tak vytvorila nový termín, priemyselný folklór. V r. 2005 doplnil Jobus zoznam kapiel o elektronický hudobný projekt, Abusus, v ktorom účinkuje sám.
Autorsky sa podieľal na hudbe ku krátkemu filmu režiséra Richarda Pechu, či poľského divadla v Tczewe.
Stojí tiež za myšlienkou hudobného festivalu Vrbovské vetry, ktorý spoluorganizuje s hudobníkmi Whiskym (Slobodná Európa) a Martinom Višňovským (Chiki liki tu-a). Dôvodom pre vytvorenie festivalu bola zmena vedenia festivalu Hodokvas a jeho smerovanie, kvôli ktorému sa Jobusovým skupinám nedostalo pozvania: "„My sme mali chuť hrať tak som si povedal: Urobíme si vlastný festival kde si zahráme kedy my chceme, skupín máme svojich dosť a nebudeme čakať či sa rozhodnú iní nás pozvať.“" Prvý ročník festivalu sa konal v roku 2007.
Literárna kariéra.
Jobus debutoval v roku 2006 rozprávkovou knihou Láskavé rozprávky. Druhé vydanie knihy vyšlo pre veľký úspech v r. 2007 v nakladateľstve Edition Ryba. Ďalším literárnym počinom bola kniha Zázračné rozprávky z r. 2009. O rok neskôr vyšla Jobusovi kniha Muflón Ancijáš a jeho spanilá jazda (2010, Slovart), rozprávkové leporelo Na výlete do vesmíru (Agentúra Pohoda), ale aj audiokniha Láskavé rozprávky.
V roku 2011 vyšlo pokračovanie knihy o Muflónovi Ancijášovi s názvom Ako Muflón Ancijáš cestoval na západ, tak isto vo vydavateľstve Slovart. Nasledoval tretí diel trilógie Ako Muflón Ancijáš sľub dodržal. V roku 2014 čitateľov oboznámil s červotočom Chrumom v knihe "Ja nič, ja muzikant". Zatiaľ najnovším titulom je "Plajko'v vyšiel v r. 2015.
Diskografia.
S Karpatskými Chrbátmi:
S Vrbovskými víťazmi:
Projekt Abusus:
Sólová:
Bibliografia.
Audiokniha:

</doc>
<doc id="335232" title="Ružiná (vodná nádrž)" url="https://sk.wikipedia.org/wiki?curid=335232">
Ružiná (vodná nádrž)

Ružiná je vodná nádrž nachádzajúca sa v severnej časti Lučenskej kotliny na Budinskom potoku, v katastrálnych územiach obcí Divín a Ružiná, v okrese Lučenec. Vodná nádrž sa využíva od jej vzniku prioritne na športovo-rekreačné účely. Pre malebné okolie a pokoj bola VN Ružiná už po jej sprevádzkovaní navštevovaná zahraničnými návštevníkmi z Česka, Maďarska, či Nemecka. 
Technické parametre.
Vodná nádrž Ružiná je vybudovaná na Budinskom potoku v riečnom kilometri 1,7. Priehradu začali stavať v roku 1969, dobudovaná bola v roku 1973. Minimálna rozloha je 45 ha, maximálna 170 ha. Ľavostranné brehy priehrady prechádzajú do Divínskeho hája s nadmorskou výškou Maximálna hladina bola po prvýkrát dosiahnutá v roku 1977. Nádrž zásobuje aj Krivánsky potok, potrubím z nádrže Mýtna v dĺžke 4,4 km. Vodná nádrž má tvar asymetrického údolia s relatívne miernejším pravým a strmším ľavým brehom. Hlavným účelom vodnej nádrže je vyrovnávanie nerovnomerných prietokov Budinského a Krivánskeho potoka. Vodná nádrž Ružiná je vyhlásená za rybársky revír, ako mimopstruhová voda.
Začiatkom septembra 2019 sa začala Vodná nádrž Ružiná vypúšťať kvôli rekonštrukcii telesa hrádze a mechanizmu vypúšťania vody z nádrže. Rekonštrukcia a opätovné napustenie nádrže sa odhaduje na tri až šesť rokov.
Rastlinsto a živočíšstvo.
Vodná nádrž Ružiná je hniezdiskom mnohých chránených druhov vodného vtáctva. Na dne priehrady žije veľká populácia sladkovodných lastúrnikov korýtok maliarskych ("Unio pictorum") a škľabiek riečnych ("Anodonta anatina"). V okolí vodnej nádrže sa nachádzajú dve prírodné rezervácie Ružinské jelšiny a Príbrežie Ružinej.

</doc>
<doc id="335246" title="Repete Návraty (televízna relácia)" url="https://sk.wikipedia.org/wiki?curid=335246">
Repete Návraty (televízna relácia)

Repete Návraty je hudobno-zábavná relácia Martina Jakubca, ktorá je priamym pokračovaním populárnej relácie Repete Ivana Krajíčka, ktorá sa vysielala v 90. rokoch v Slovenskej televízii. Reláciu moderuje Martin Jakubec, ktorý je zároveň režisérom, scenáristom a sám v relácii vystupuje ako spevák.
História obnovenia.
Pôvodná relácia Repete začala zanikať po smrti Ivana Krajíčka v roku 1997, kedy ju ešte istý čas viedla Zora Kolínska. Neskôr zanikla úplne. 
V roku 2007 požiadal o licenčnú a ochrannú známku ÚPV SR "Repete" a "Repete Návraty", spevák, producent, režisér a moderátor Martin Jakubec a tým sa začala nová história tejto relácie. Po jej získaní reláciu obnovil a oslovil všetkých pôvodných interpretov ako napr. Dušana Grúňa, Lýdiu Volejníčkovú, Zdena Sychru, Oľgu Szabovú a ďalších. Speváci momentálne dokončujú hudobný výber skladieb, ktoré zaradia na set CD pod názvom "Repete Návraty", kde budú účinkovať spolu za sprievodu Big bandu.
Účinkujúci.
Účinkujú : spevák, moderátor a zabávač Martin Jakubec a jeho hostia Lýdia Volejníčková, Dušan Grúň, Oľga Szabová, Zdeno Sychra, Monika Stanislavová, Nora Blahová, Miriam Klimentová, Ján Hruška, Ivan Ožvát, Eva Máziková na halfplayback alebo za sprievodu Slovenského orchestra.

</doc>
<doc id="335258" title="Ota Šik" url="https://sk.wikipedia.org/wiki?curid=335258">
Ota Šik

Ota Šik (* 11. september 1919, Plzeň – † 22. august 2004, Sankt Gallen, Švajčiarsko) bol český komunistický ekonóm a politik Pražskej jari. Do povedomia vošiel ako tvorca hospodárskych reforiem, neskôr často označovaných ako tretia cesta, ktorý emigroval do Švajčiarska.
Životopis.
Ako syn židovských rodičov vyrastal v dvojjazyčnom (českom a nemeckom) prostredí. V rokoch 1924 až 1936 navštevoval základnú školu v Tepliciach. V roku 1933 začal študovať maľbu na Akadémii výtvarného umenia v Prahe. Školu však už v nasledujúcom roku musel opustiť a ďalej sa vzdelával vo večerných kurzoch. Od roku 1936 pracoval pre niekoľko firiem aj ako maliar. Od roku 1939 sa politicky angažoval proti nemeckej okupácii. V roku 1940 vstúpil ako nezamestnaný do KSČ. O rok neskôr až do konca vojny bol väznený v koncentračnom tábore Mauthausen. 
Od roku 1961 pôsobil ako riaditeľ Ekonomického ústavu ČSAV. V roku 1962 bol zvolený do ústredného výboru KSČ, od roku 1964 riadil štátnu a stranícku komisiu pre hospodárske reformy. 
V apríli 1968 ho Alexander Dubček menoval zástupcom ministerského predsedu a koordinátorom hospodárskych reforiem (čo v Moskve vyvolalo silné reakcie a vyjadrenie o reštaurácii kapitalizmu v Československu). Po stroskotaní Pražskej jari emigroval do Švajčiarska. Od roku 1970 pracoval ako pedagóg v Bazileji a Manchesteri a neskôr ako profesor ekonómie na Vysokej škole hospodárskych a sociálnych vied v Sankt Gallene vo Švajčiarsku. 
Po novembri1989 ho prizval vtedajší podpredseda federálnej vlády Valtr Komárek na diskusie o ekonomických reformách. Šik bol zástancom tzv. tretej cesty. Bol za okamžitú liberalizáciu cien, ale zároveň pre pomalšiu liberalizáciu zahraničného obchodu. 
K jeho záľubám patrilo maľovanie obrazov. V deväťdesiatych rokoch sa v Prahe uskutočnili jeho dve retrospektívne výstavy.
Jeho synom je švajčiarsky architekt Miroslav Šik, profesor na ETH v Zürichu.
Princípy Šikovej ekonomickej reformy.
Hlavné tézy reformy boli pripravené na jeseň 1964 a v januári 1965 ich schválilo vedenie KSČ, do praxe ich začali implementovať už roku 1966. Historik SAV Miroslav Londák vysvetľuje podstatu Šikovej reformy nasledovne:
Reforma už v roku 1967 priniesla konkrétne efekty. Podľa Londáka však bola neakceptovateľná pre Moskvu: "Brežnev a spol. dobre vedeli, že ak sa obmedzí riadenie hospodárstva komunistickou stranou, naruší sa celý systém riadenia spoločnosti, čo v dôsledkoch mohlo znamenať pád celého režimu ako takého. A takýto vývoj v Československu by znamenal ohrozenie komunistického režimu v rámci celého východného bloku. Aj preto nakoniec prišlo k okupácii,"
Pražská jar.
Patril k protagonistom reforiem Pražskej jari. V rámci svojich funkcií sa zaoberal prípravou hlavne hospodárskych novín. Niektoré zásadné výroky, zverejnené v Akčnom programe strany, pochádzajú od neho. V širokej verejnosti sa stal veľmi známy a populárny počas jari 1968, kedy v Česko-slovenskej televízii mal vlastnú reláciu, v ktorej zrozumiteľne a populárne vysvetľoval zásady hospodárskych reforiem (a v dôsledku toho i veľa aspektov politických zmien); pojmy ako „tretia cesta“ a model ľudskej „hospodárskej demokracie“ vošli do povedomia širokej verejnosti. 
I v dôsledku jeho ďalších publikácií, zverejnených v emigrácii, bol Šik a jeho model hospodárskych reforiem často kritizovaný z viacerých strán ako neuskutočniteľný, iluzionistický alebo ako silno kapitalistický.

</doc>
<doc id="335422" title="Gréci v Uhorsku" url="https://sk.wikipedia.org/wiki?curid=335422">
Gréci v Uhorsku

Gréci v Uhorsku je termín zaužívaný pre označenie etnického gréckeho (často aj arumunského) obyvateľstva na území bývalého Uhorska. Gréci sa tu usadzovali približne od 17. stor. a išlo prevažne o obchodníkov a podnikateľov. V 19. stor tu žilo okolo 20 000 Grékov.
Dejiny.
Po dobytí Byzantskej ríše osmanskými Turkami v roku 1453 sa mnoho etnických Grékov začalo sťahovať do zahraničia, hlavne do Talianska a Francúzska. Približne v 16. stor. sa malé skupiny Grékov usadzujú aj v strednej Európe. Malé grécke komunity však existovali v Uhorsku už predtým, napr. niektorí Valasi (Arumuni) na severnom Slovensku, ktorí pochádzali z južného Balkánu boli bilingválni, hovorili arumunsky a grécky, existovalo tu pravdepodobne aj malé čisto grécke obyvateľstvo. 
Väčšia vlna Grékov prišla do Habsburskej monarchie v roku 1718, no najväčší počet Grékov sa tu usadil v rokoch 1760 – 1770. Išlo často o celé rodiny, ktoré emigrovali ani nie tak kvôli národnému útlaku zo strany Turkov, ako kvôli obchodníckym aktivitám. Gréci totiž, spoločne s Arménmi a Židmi patrili k najsilnejšej obchodníckej vrstve v Osmanskej ríši. Miestne obyvateľstvo často používalo termín "Gréci" aj pre negrécky hovoriace ortodoxné obyvateľstvo Balkánu, ktoré žilo v monarchii, nakoľko ich dorozumievacím jazykom bola gréčtina, ktorá bola jazykom obchodu a kultúry v Osmanskej ríši. Medzi Grékov sa považovali hlavne Grécki Arumuni (Valasi), románsky hovoriace obyvateľstvo z dnešného Grécka, Albánska a Severného Macedónska. Najväčšiu časť Grékov v Uhorsku však tvorili etnickí grécko hovoriaci Gréci.
Gréci sa usadili predovšetkým na území dnešného Maďarska. Všade kde sa usadili si vytvorili pomerne izolované spolky, ktoré grécky nazývali "κοινότητες-kinótites", alebo "κομπανίες-kobanies". Tieto spolky združovali gréckych podnikateľov, preberali spoločné obchodné aktivity, ale aj zabezpečovali grécku ortodoxnú kresťanskú výchovu. V mestách s gréckou menšinou často vznikali grécke kostoly a školy. Najväčší spolok bol v maďarskom meste Kecskemét, početné grécke komunity boli v mestách Pešť, Eger, Miškovec, Tokaj, Gyöngyös, Oradea, Temešvár a Báč. Malý počet Grékov sa usadil aj na dnešnom južnom Slovensku, hlavne na vidieku, kde Gréci pracovali ako remeselníci a išlo o jednoduchšie obyvateľstvo.
Pôvod.
Gréci, ktorí sa usadili na území Uhorska pochádzali predovšetkým z dnešného severného Grécka a južného Albánska (Severný Epirus), ale aj z dnešného Bulharska a Severného Macedónska. Pochádzali hlavne z krajov Macedónia, Epirus a Trácia. Prišli zo známych obchodníckych miest ako Solún (Grécko), Arjyrokastro (dnes Gjirokastër v Albánsku), Moschopoli (dnes Voskopojë v Albánsku), Monastiri (dnes Bitola, Severné Macedónsko), Kozani (Grécko), Servia (Grécko), Doirani (Grécko), Vogatsiko (Grécko), Meleniko (dnes Melnik, Bulharsko), Selitsa (dnes Eratyra, Grécko), Belles (Grécko), Klisura (Grécko), Nausa (Grécko) a iné.
Z miest Monastiri a Klisura (nazývaná tiež Vlachoklisura) pochádzali Arumuni, z miest Moschopoli a Nausa prišli spoločne Gréci aj Arumuni. Z miest Doirani a Belles prišli tzv. Grécki Slovania, považujúci sa za Grékov. Z ostatných spomínaných miest pochádzali hlavne grécko hovoriaci prisťahovalci. Všetci používali medzi sebou gréčtinu ako jazyk obchodu.
Obchod.
Gréci sa rozdeľovali do dvoch skupín. Jedny sa usadili trvalo na jedno miesto, často mesto a rozvíjali tu svoje podnikateľské aktivity. Obchodovali vo veľkom a tovar často dovážali z Osmanskej ríše, išlo napr. o tabak. Títo obchodníci však často obchodovali s rozličným druhom tovaru. Tento typ obchodníkov boli veľkopodnikatelia. Menší obchodníci chodili po celej krajine a nemali stále sídlo. Putovali a predávali svoj tovar. Najznámejší podnikateľ bol Simon Sinas a Georgios Sinas, pôvodom z Moschopoli, ktorý patril k významnej obchodníckej rodine a zaslúžil sa o otvorenie Maďarskej akadémie. Iní známi veľkopodnikatelia boli napr. Armenulis, Takatsis, Nakos.
Zánik.
Grécke komunity sa začiatkom 20. storočia postupne rozkladali, hlavne po páde Rakúsko-Uhorska. Časť Grékov sa asimilovala s pôvodným obyvateľstvom (aj na Slovensku), malá časť existuje v Maďarsku dodnes a tvoria tu grécku menšinu spoločne s etnickými Grékmi, ktorí sem boli po Druhej sv. vojne vyhnaní z Grécka. Dnes žije v Maďarsku asi 3000 Grékov, pričom väčšina z nich sú potomkovia prisťahovalcov po 2. svetovej vojne, kedy bola v Grécku občianska vojna.

</doc>
<doc id="335447" title="Malpa kapucínska" url="https://sk.wikipedia.org/wiki?curid=335447">
Malpa kapucínska

Malpa kapucínska () je neveľká opica z čeľade ploskonosových opíc malpovitých ("Cebidae"). Obýva tropické dažďové lesy v Južnej a Strednej Amerike.
Opis.
Svoj rodový názov získala podľa kapucínskych mníchov, ktorých rúcho pripomína žlté sfarbenie malpy kapucínskej na hrdle, hlave a ramenách, ktoré kontrastuje s čierno sfarbeným zvyškom tela. Na temene hlavy sa občas objavuje čierny prúžok srsti pripomínajúci tvar písmena V. Malpa kapucínska meria na dĺžku okolo 48 cm, pričom dospelý samec zriedkakedy presiahne hmotnosť 6 kg, samica váži obvykle medzi 4 až 5 kg. Chápavý chvost je až 55 cm dlhý. Samci sú výrazne väčší ako samice.
Spôsob života.
Žije v skupinách tvorených 2 až 20 kusmi a vedenými jedným dominantným samcom a samicou. Sú to denné primáty, ktoré väčšinu času trávia na stromoch, kde sa živia zvlášť listami, rôznymi plodmi, kvetmi, stonkami a bobuľami. Samica rodí po 157-167 dennej gravidite jedno mláďa. Najviac pôrodov prebieha medzi decembrom a aprílom. Mláďa je plne odstavené vo veku dvanástich mesiacov a pohlavnú dospelosť dosahuje vo veku medzi druhým až tretím rokom života. V prírode sa obvykle dožíva 15 – 17 rokov, v zajatí to môže byť aj takmer o desať rokov viac.
Bolo u nej pozorované používanie nástrojov. Napr. použitie palice na odohnanie jedovatého hada 

</doc>
<doc id="335455" title="Majstrovstvá sveta konštruktérov F1" url="https://sk.wikipedia.org/wiki?curid=335455">
Majstrovstvá sveta konštruktérov F1

Majstrovstvá sveta konštruktérov Formuly 1, tiež Pohár konštruktérov Formuly 1 (, skratka "WCC") je vyhlasovaný Medzinárodnou automobilovou federáciou (FIA) od roku 1958.
Trofej, do roku 1981 označovaná za Pohár konštruktérov („Constructors' Cup“) je hodnotená bodovým ziskom oboch pilotov tímu. Pred rokom 1979 bol do pohára započítavaný len lepší z pilotov v jednotlivých pretekoch. 
Zatiaľ v šampionáte uspelo 15 tímov a 5 štátov: Veľká Británia, Taliansko, Francúzsko, Rakúsko a Nemecko. Ferrari je tím s najväčším počtom titulov - 16, vrátane 6 pohárov získaných v rade za sebou v rokoch 1999 - 2004.

</doc>
<doc id="335533" title="Klementinum" url="https://sk.wikipedia.org/wiki?curid=335533">
Klementinum

Klementinum (historicky Clementinum) bolo jezuitské kolégium v Prahe. Rozsiahly barokový komplex neskôr slúžil Karlovej univerzite a v súčasnosti v ňom sídli česká Národná knižnica.
Dejiny.
Jezuiti prišli do Prahy v roku 1556 na pozvanie Ferdinanda I. Habsburského.
Komplex Klementina vystavali v dnešnej rozlohe v rokoch 1653–1726 na mieste kláštora dominikánov, ktorí sa tu usadili v roku 1227 pri kostole sv. Klementa a ktorý jezuiti po nich prevzali.
Tento, už vtedy veľkoryso pojatý rano barokový areál, bol ďalej upravovaný, modernizovaný a rozširovaný – cez vrcholný barok až po klasicizmus – a nepotreboval žiadne väčšie úpravy po väčšinu 18. a 19. storočia až do začiatku 20. storočia.
S prácami na jeho výstavbe sú spojené mená mnohých staviteľov Prahy – Francesco Caratti, Carlo a Francesco Luragovci, Giovanni Domenico Orsi, Marek Fontana, Domenico Bossi, Giovanni Bartolomeo Cometa, František Maxmilián Kaňka, Kilián Ignác Dientzenhofer – sochárov, maliarov a ďalších remeselníkov podieľajúcich sa na výzdobe – Petr Brandl, Matyáš Bernard Braun, Jan Hiebl, Ignác Raab, Kryštof Tausch, Josef Kramolín, Václav Vavřinec Reiner.
Rozsiahly komplex obsahoval učebne a sály – ako knižničná sála jednej z vtedajších najväčších knižníc, letný refektár, matematická sála, hudobná sála, tlačiareň (jedna z významných a najväčších svojej doby), hospodárske budovy, priestory pre ubytovanie, budovy pre clá a samozrejme kultové priestory – kostoly sv. Salvátora, sv. Klementa, Vlašská kaplnka Nanebovzatia Panny Márie, Zrkadlová kaplnka, kaplnka sv. Elígia a sv. J. Nepomuckého – usporiadaných okolo zelených plôch nádvorí.
V roku 1618 boli jezuiti reformátormi z Prahy vypovedaní. Po svojom skorom návrate v roku 1620 boli, v rámci pokračujúcej rekatolizácie, poverení aj správou dovtedy protestantskej Karlovej univerzity, ktorá sa od tej doby nazývala univerzitou Karlo-Ferdinandovou. V roku 1622 sem bola premiestnená knižnica Karolovho kolégia.
V roku 1751 tu bolo otvorené múzeum matematiky, ktorého prvým riaditeľom bol matematik a fyzik Joseph Stepling. Známe bola aj miestne observatórium založené v roku 1722. Od roku 1752 boli v Klementine robené hydrometeorologické merania a pozorovania, ktoré od roku 1775 začal zaznamenávať astronóm Antonín Strnad, Steplingov žiak.
Známymi osobnosťami („akademikmi“) Klementina sú aj Antonín Koniáš (Koňas z Vydří), alebo Bohuslav Balbín.
Po zrušení rádu jezuitov v roku 1773 ho využívala sekularizovaná univerzita, čiastočne aj Arcibiskupský seminár. Mária Terézia knižnicu vyhlásila za Cisársku a kráľovskú verejnú a univerzitnú bibliotéku. Hvezdárske práce pokračovali pod vedením matematického múzea.
Do rozdelenia univerzity na českú a nemeckú v roku 1882 v ňom sídlili Filozofická a Teologická fakulta Karlo-Ferdinandovej univerzity, na ktorej sa vyučovalo predovšetkým, ak nie výlučne, nemecky. Po rozdelení tu zostala len česká časť a od roku 1930 potom len rozšírená univerzitná knižnica.
Klementinum je sídlo dnešnej Národnej knižnice – ako sa opäť od roku 1990 menuje (predtým od 1935 Národná a univerzitná knižnica, od 1939 Zemská a univerzitná knižnica, od 1958 časť Štátnej knižnice ČSR) – pod týmto menom (Bibliotheca nationalis) založenej v roku 1781 Karlom Rafaelom Ungarom a, vrátane technickej knižnice, stavebne rozšírené v rokoch 1924–1931 architektom Ladislavem Machoňom za spolupráce sochára Otta Gutfreunda.
Miestne astronomické observatórium sa stalo v roku 1953 základom Astronomického ústavu Česko-slovenskej akadémie vied.

</doc>
<doc id="335594" title="Kresťansko-sociálna únia Bavorska" url="https://sk.wikipedia.org/wiki?curid=335594">
Kresťansko-sociálna únia Bavorska

Kresťansko-sociálna únia Bavorska ( skrátene CSU) je nemecká konzervatívna kresťansko-sociálna politická strana. Je činná výhradne na území spolkovej krajiny Bavorsko, v celom Nemecku zastáva toto miesto CDU, s ktorou strana CSU na spolkovej úrovni vystupuje ako koalícia pod názvom CDU/CSU.
Najznámejší predsedovia strany CSU boli Franz Josef Strauß, Edmund Stoiber a súčasný predseda Horst Seehofer.
Dejiny.
Strana Kresťansko-sociálna únia Bavorska bola založená v roku 1945 a jej zakladateľom a najvýznamnejším politikom bol Franz Josef Strauß. Strana Kresťansko-sociálna únia Bavorska nadvädzuje na tradície Bavorskej ľudovej strany z obdobia Weimarskej republiky.
Po celú dobu svojej existencie strana Kresťansko-sociálna únia Bavorska dominuje bavorskej krajinskej politickej scéne s veľkou prevahou nad svojim najvážnejším konkurentom, ktorým je SPD. Od roku 1962 vládne v Bavorsku nepretržite a s absolútnou väčšinou kresiel v parlamente, v niekoľkých voľbách podiel hlasov pre CSU presiahol 60 %, vo voľbách v roku 2003 dokonca dosiahla dvojtretinovú väčšinu mandátov, čo nedosiahla žiadna iná strana v žiadnej spolkovej krajine.
Stranu Kresťansko-sociálna únia Bavorska vedie v súčasnej dobe Horst Seehofer. Seehofer nahradil Erwina Hubera, ktorý bol do kresla predsedu zvolený v auguste roku 2007, ale rezignoval po historicky najhoršom výsledku v krajinských voľbách na jeseň 2008. Edmund Stoiber, ktorý predsedal strane v rokoch 1999-2007 a v roku 2002 neúspešne kandidoval na post nemeckého spolkového kancelára. Chýbalo mu 6 000 hlasov, a dnes (2014) je čestným predsedom Kresťansko-sociálnej únie Bavorska.

</doc>
<doc id="335827" title="Jennifer Hudsonová" url="https://sk.wikipedia.org/wiki?curid=335827">
Jennifer Hudsonová

Jennifer Hudsonová (* 12. september 1981, Chicago, Illinois, USA), rodným menom Jennifer Kate Hudsonová, je americká R&amp;B a soulová speváčka a herečka, ktorá sa do povedomia dostala prostredníctvom speváckej súťaže American Idol (2004), v ktorej obsadila 7. miesto. V r. 2006 debutovala vo filme muzikálom Dreamgirls, za ktorý si vyslúžila cenu Academy Awards ako „Najlepšia herečka vo vedľajšej role“. Za svoj herecký výkon si tiež vyslúžila ocenenia Zlatý glóbus, BAFTA Award, NAACP Image Award a nakoniec Screen Actors Guild Award.
Za svoj hudobný debut Jennifer Hudson (2008) získala ocenenie Grammy Awards a zlato z predaja 700 000 predaných nosičov v USA a milión kópií predaných nosičov vo svete.
Má za sebou vystúpenia na mnohých významných podujatiach, medzi inými Super Bowl XLIII, Grammy Awards, už ako hosť v American Idol či Show Oprah Winfrey.
Detstvo a mladosť.
Spevácke začiatky Jennifer Hudsonovej siahajú do obdobia siedmich rokov a viažu sa k baptistickému kostolu v Chicagu. 

</doc>
<doc id="335832" title="Teodor Koriatovič" url="https://sk.wikipedia.org/wiki?curid=335832">
Teodor Koriatovič

Teodor Koriatovič (* 1331† 1414) bol knieža Podolia (v tom čase v Litve). Jeho titul znel: Theodorus Koriatovich, Dei gracia dux de Munkach.
Život.
Pochádzal z litovského rodu veľkokniežaťa Gedymina. V roku 1393 bol však prinútený opustiť svoje kniežatstvo v Podolí a nájsť si nový domov v Uhorsku. Žigmund, kráľ Uhorska (1387 – 1437) ho prijal veľmi ochotne a hneď mu daroval Mukačevské panstvo. Teodor na ňom vládol až do svojej smrti, teda do roku 1414. Veľmi sa pričinil o Mukačevský monastier. Jeho ľudia sa usídlili v redšie osídlených častiach severovýchodného Slovenska a Zakarpatskej Ukrajiny, ba aj v južnom Zemplíne. Novousadlíci, ktorí prišli s ním, založili vyše 300 osád. Koriatovič bránil Rusínov pred uhorskou šľachtou. Na Zemplíne dal raziť drobné strieborné mince s cyrilským písmom.
Podľa historika Joannika Baziloviča mal veľký význam pre Uhorsko a uhorských kresťanov byzantského obradu. Kedysi bol obyčaj, že silnejší a bohatší šľachtic sa snažil založiť pri svojom panstve monastier, aby sa za neho mnísi modlili. On sa staral o svetské veci – organizáciu panstva a podobne, v monastieri sa zatiaľ modlili za jeho dušu. Meno Teodora Koriatoviča sa dáva do súvisu s monastierom na Černečej hore pri Mukačeve ako aj so zriadením Mukačevskej eparchie.
Teodor Koriatovič zomrel v roku 1414. Po ňom držala hrad Palanok v Mukačeve do svojej smrti jeho vdova Valja.

</doc>
<doc id="336036" title="Baldovská" url="https://sk.wikipedia.org/wiki?curid=336036">
Baldovská

Baldovská je stredne mineralizovaná prírodná minerálna voda, slabo kyslá, bohatá na minerálne soli. 
Obsahuje vápnik, horčík a hydrogénuhličitany. Pramení v obci Baldovce (okr. Levoča), podľa ktorej nesie názov. Plní sa zo zdrojov Deak a Polux. V minulosti boli Baldovce významnou kúpeľnou oblasťou. Ich zdravotné zameranie sa orientovalo na choroby chrbtice a rekonvalescenciu. 
Použitie.
Baldovská je vhodná pri niektorých žalúdočných a črevných ochoreniach, pri ochorení žlčových, obličkových a močových ciest a takisto aj pri liečbe osteoporózy.

</doc>
<doc id="336065" title="Borovica horská" url="https://sk.wikipedia.org/wiki?curid=336065">
Borovica horská

Borovica horská alebo kosodrevina (lat. "Pinus mugo", "Pinus montana", "Pinus mughus", "Pinus pumilio") je druh borovice. Je to ihličnatý strom krovistého vzrastu bez hlavného koreňa. Dorastá do výšky 1-2 metrov a vyskytuje sa prevažne v horských oblastiach nad hornou hranicou lesa, poprípade v nižších polohách na rašeliniskách alebo vrchovištiach.
Systematika.
Borovica horská v širšom zmysle.
V niektorých systémoch (nie však v tomto článku) zahŕňa borovica horská aj borovicu pyrenejskú a borovicu barinnú. Delenie potom vyzerá takto.
borovica horská (Pinus mugo):
alebo
borovica horská (Pinus mugo):
Borovica horská v užšom zmysle (kosodrevina).
Коsodrevina (teda predmet tohto článku) sa delí napr. takto:
Borovica horská (kosodrevina, Pinus mugo (subsp. mugo)):
Výzor.
Borka hnedošedá, nelúpavá. Letokruhy svetlo zelené, neskôr hnedé až čiernošedé, holé. Ihličie po dvoch na brachyblastoch, husto obrastajú vetvy, 3-8 cm dlhé, kosákovito zahnuté, na obidvoch stranách s prieduchmi. Šišky sú symetrické, jednotlivé alebo v lôžkach, vajíčkovo kuželovité, prisadnuté alebo krátko stopkovité.
Výskyt.
Na hornej hranici lesa, prevažne v zóne subalpínskej vegetácie, v Alpách, v severných a stredných Dinaridoch, v Karpatoch a pohoriach severného Balkánu. Okrem týchto hlavných oblastí sa vyskytuje izolovane v pohoriach Jura, Vogézy, Šumava, Jizerské hory, Tatry a Krkonoše, najnižšie v strednom Taliansku v pohorí Abruzzy. Veľmi často sa spontánne kríži s borovicou blatkou, borovicou pyrenejskou a borovicou sosnovou.

</doc>
<doc id="336147" title="Solaris Alpino" url="https://sk.wikipedia.org/wiki?curid=336147">
Solaris Alpino

Solaris Alpino "(Solaris Urbino 8,6)" je model poľského nízkopodlažného midibusu, ktorý od roku 2007 až do roku 2018 vyrábala firma Solaris Bus &amp; Coach.
Model Alpino bol predstavený v roku 2007. Je to dvojnápravový mestský nízkopodlažný midibus s dĺžkou 8,6 m. Je určený pre alpské štáty a do centier veľkých miest, kde je veľa úzkych a kľukatých uličiek. Na pravej bočnici sa nachádzajú dvoje dvere.
Pohon okrem štandardného naftového motora môže zabezpečovať aj motor na stlačený zemný plyn.
Väčšina vozidiel jazdí v Grécku (v Aténach 220 kusov) a 26 v Poľsku. Niekoľko kusov bolo dodaných do Nemecka, Francúzska, Rakúska, Španielska a Slovenska.
V Bratislave premáva na linkách 35, 52, 69, 77, 144 a 151.

</doc>
<doc id="336184" title="Eurovision Song Contest 1956" url="https://sk.wikipedia.org/wiki?curid=336184">
Eurovision Song Contest 1956

Eurovision Song Contest 1956 bola prvá súťaž zo série Eurovision Song Contest, ktorá sa konala v Lugane vo Švajčiarsku. Táto prvá súťaž bola pre nízku rozšírenosť televízneho vysielania najmä rozhlasovým programom, hoci v štúdiu už boli kamery. Pozadie za spevákmi bolo pochopiteľne pomerne strohé. Iba v tento rok vysielala každá krajina dvoch súťažiacich.
Usporiadateľ zaznamenal menší problém pred začiatkom súťaže: Rakúsko, Dánsko a Spojené Kráľovstvo boli vylúčene z finále, pretože pieseň vybrali až po termíne. 
Videozáznam súťaže sa nezachoval. Hlasový záznam bol uchovaný, no chýba na ňom 20 minút (interval aktu až po vyhlásenie). Zachovalo sa jediné video – vystúpenie víťazky Lys Assia.
História.
Eurovision Song Contest bol inšpirovaný talianskym festivalom Sanremo. Nápad zorganizovať celoeurópsku súťaž piesní sa narodil na zasadaní Európskej vysielacej únie v Monaku, v roku 1955. Bolo rozhodnuté, že prvý ročník Eurovision Song Contest bude hostiť švajčiarske letovisko Lugano. Aj keď boli kamery v sále išlo najmä o rádiovú show. Lohengrin Filipello hostil program, ktorý trval 1 hodinu a 40 minút. 
Umiestnenie.
V tabuľke sú výsledky. Vyhlasovalo sa iba 1. miesto.

</doc>
<doc id="336213" title="Rock am Ring" url="https://sk.wikipedia.org/wiki?curid=336213">
Rock am Ring

Rock am Ring je rockový hudobný festival, ktorý sa každoročne koná v Nemecku na pretekárskom okruhu Nürburgring od roku 1985. Je to najväčší hudobný festival v Nemecku a jeden z najväčších festivalov v Európe.
Na 20. ročníku organizovanom v dňoch 2. až 4. júna 2006 vystúpili interpreti: Metallica, Guns N’ Roses, Angels &amp; Airwaves, Trivium, Alter Bridge, Avenged Sevenfold, Cradle of Filth, Depeche Mode, Placebo, Morrissey, Franz Ferdinand, Korn, Deftones, Editors, Die Ärzte, Nelly Furtado, Sportfreunde Stiller, Kaiser Chiefs, Tool, Jamiroquai, Dir en grey, Atreyu, In Flames, Opeth, Bloodhound Gang, Kagerou, Danko Jones, Bullet for My Valentine a Alice in Chains.
V roku 2007 sa festival Rock am Ring konal v dňoch 1. až 3. júna. Toho roku si zahrali: Linkin Park, Good Charlotte, The Smashing Pumpkins, Die Ärzte, The White Stripes, Muse, Beatsteaks, Billy Talent, Mando Diao, Evanescence, Korn, Wir sind Helden, Slayer, Velvet Revolver, Travis, Dave Matthews Band, The Hives, Arctic Monkeys, My Chemical Romance, Kaiser Chiefs, M.I.A., Jan Delay &amp; Disco No.1, The Kooks, Wolfmother, Stone Sour, 30 Seconds to Mars, Maxïmo Park.

</doc>
<doc id="336270" title="Otto Ludwig Hölder" url="https://sk.wikipedia.org/wiki?curid=336270">
Otto Ludwig Hölder

Otto Ludwig Hölder (* 22. december 1859, Stuttgart, Nemecko - † 29. august 1937, Lipsko) bol nemecký matematik. Zaoberal sa predovšetkým teóriou grúp a Fourierovými radmi.
Hölder jeden rok študoval na polytechnike v Stuttgarte a vzápätí, od roku 1877 na univerzite v Berlíne. Medzi jeho profesorov v Berlíne patrili matematici ako Carl David Tolmé Runge, Karl Weierstrass, Leopold Kronecker, či Ernst Kummer. Jeho prácu v algebre výrazne ovplyvnili predovšetkým Kroneckerove prednášky. Dizertačnú prácu obhájil v roku 1882 na univerzite v Tübingene, jeho školiteľom bol Paul Du Bois-Reymond.
Je známy predovšetkým vďaka tzv. Hölderovej nerovnosti, ktorá je zovšeobecnením Cauchyho-Schwarzovej nerovnosti. Je tiež spoluobjaviteľom Jordanovej-Hölderovej vety a Hölderovej vety, ktorá hovorí, že gama funkcia nevyhovuje žiadnej algebraickej diferenciálnej rovnici. Hölderova podmienka je zas zovšeobecnením Lipschitzovej podmienky. Je tiež autorom konceptu Hölderovovho priemeru, ktorý je zovšeobecnením klasických (pytagorejských) priemerov, ako aritmetický priemer, geometrický priemer, či harmonický priemer.

</doc>
<doc id="336545" title="Damad Ali" url="https://sk.wikipedia.org/wiki?curid=336545">
Damad Ali

Damad Ali, celým menom Silahdar Damat Ali Paša, (* 1667, İznik – † 1716, Belehrad) bol turecký veľkovezír, generál a vojvodca. 
Narodil sa v meste Nikaia (dnes İznik, Turecko), neďaleko Bursi. Jeho otec sa volal Hacı Hüseyin. Mladý Damad Ali vyštudoval internátnu prestížnu vojenskú školu Enderun v Istanbule. Počas panovania Mustafu II. bol menovaný za osobného tajomníka sultána. V roku 1709 sa zasnúbil s dcérou Ahmeta III., čím získal titul „damat“ (ženích) a zároveň bol menovaný druhým vezírom. Dňa 27. apríla 1713 sa stal veľkovezírom. Krátko po svojom vymenovaní uspel v ratifikácii zmluvy Pruska s Ruskom, a tým zabezpečil severnú hranicu Osmanskej ríše.
Do začiatku roka 1714 sa jeho pozornosť presunula na polostrov Morea (Mistra) v južnom Grécku, ktorý bol v držbe Benátskej republiky (Svätej Ligy) od osmansko-benátskej vojny v roku 1699 po Karlovický mier. Turci sa nikdy nezmierili s jeho stratou. Keď Benátčania poskytli útočisko rebelom z Čiernej Hory a niektorí ich obchodníci boli zapojení do sporov s tureckým loďstvom, turecká vláda to rýchlo využila ako zámienku na vyhlásenie vojny. Následná kampaň v roku 1715, ktorú viedol osobne sám Damat Ali, skončila ohromným úspechom Turkov, pretože celý polostrov Morea dobyli naozaj rýchlo a s minimálnym krviprelievaním v radoch tureckej armády. V roku 1716 v bitke pri Petrovaradíne sa mu už nedarilo tak ako v Grécku. Damad Ali sa postavil na čelo mohutnej stošesťdesiat tisícovej armády proti zoskupeniu osemdesiat tritisíc tristo rakúsko-uhorských vojakov pod velením princa Eugena Savojského. Počas bitky 5. augusta 1716 Damad Ali Paša prišiel o život. Jeho hrob sa nachádza v Belehrade.

</doc>
<doc id="336744" title="Pavol Horváth" url="https://sk.wikipedia.org/wiki?curid=336744">
Pavol Horváth

Pavol "Paľo" Horváth je slovenský basgitarista. Je známy zo slovenskej hard rockovej skupiny Tublatanka, v ktorej pôsobil od roku 1982. S Tublatankou nahral 5 štúdiových albumov. Zo skupiny odišiel v roku 1993. Jeho vysoko položený vokál je typický pre mnohé skladby Tublatanky ako napr. Prometeus, v ktorých bol Horváth hlavným spevákom. V roku 1996 sa podieľal ako spevák na štúdiovom projekte Magma spolu s Peci Uherčíkom a Ferom Griglákom. 
Paľo Horváth používal počas väčšiny obdobia v Tublatanke basovú gitaru Fender Precision, hral prstami aj brnkadlom.

</doc>
<doc id="337031" title="Tunel Prešov" url="https://sk.wikipedia.org/wiki?curid=337031">
Tunel Prešov

Tunel Prešov je diaľničný tunel na Slovensku, ktorý je dlhý . Nachádza sa na úseku diaľnice D1 "Prešov, západ-Prešov, juh" v okrese Prešov.
Parametre.
Tunel tvoria dve paralelné tunelové rúry určené na jednosmernú premávku. Obe tunelové rúry majú dva jazdné pruhy a šírku medzi obrubníkmi 7,5 metra. Tunel má pozdĺžny klesajúci sklon -1,88 percenta. Maximálna povolená rýchlosť v ňom bude 100 km/h.
Súčasťou technologického zariadenia tunela sú i SOS výklenky, výklenky pre hydrant požiarneho vodovodu, hlásky núdzového volania, kamery a iné technicko-zabezpečovacie zariadenia.
Výstavba.
Tunel je stavaný v rámci Prešovského juhozápadného diaľničného obchvatu. Tender vyhralo združenie firiem Eurovia SK, Eurovia CS, Doprastav, Metrostav, Metrostav Slovakia. Zmluva na výstavbu bola podpísaná 6. apríla 2017, samotná výstavba sa oficiálne začala 30. mája 2017. Raziace práce sa naplno rozbehli 23. augusta 2018 vysvätením tunela a osadením sochy svätej Barbory, patrónky baníkov.
Slávnostná prerážka tunela sa uskutočnila 13. júna 2019. K otvoreniu by malo dôjsť v lete roku 2021.

</doc>
<doc id="337046" title="Čierna labuť" url="https://sk.wikipedia.org/wiki?curid=337046">
Čierna labuť

Čierna labuť (v origináli "Black Swan") je americký psychologický triler režírovaný Darrenom Aronofskym, v ktorom v hlavných úlohách hrajú Natalie Portmanová, Vincent Cassel a Mila Kunis. Dej filmu sa krúti okolo produkcie "Labutieho jazera" prestížnym newyorským baletným súborom. Predstavenie vyžaduje balerínu, ktorá zahrá nevinnú Bielu labuť aj zmyselnú Čiernu labuť. Jedna tanečníčka, Nina (Natalie Portmanová), sedí do úlohy Bielej labute, kým Lily (Mila Kunis) je osoba, ktorá sa hodí na Čiernu labuť. Počas toho, ako súťažia o rolu, Nina objavuje v sebe temnú stránku.
Dej.
Newyorský baletný súbor sa pripravuje na produkciu "Labutieho jazera", vyberá sa nováčik do role ako Bielej, tak aj Čiernej labute. Tanečníčka Nina Sayersová (Portmanová) súťaží o rolu spolu s inými mladými tanečníčkami, vrátane nováčika Lily (Kunisová). Nina žije so svojou príliš starostlivou matkou Ericou (Barbara Hersheyová), neúspešnou tanečnicou, ktorá sa snaží kontrolovať každý aspekt dcérinho života.
Riaditeľ Thomas Leroy (Vincent Cassel) sa zdráha obsadenia Niny; tvrdí, že perfektne sedí na úlohu Bielej labute, ale chýba jej vášeň temnej zvodnej Čiernej labute. Počas konfrontácie kvôli roli, Leroy ju pobozká a ona ho kusne do pery, čo ho prekvapí a rozveselí a na druhý deň ju obsadí do hlavnej role Labutej kráľovej. Po slávnostnom galavečeri ju pozve do jeho bytu, aby si s ňou pohovoril na tému sexuality. Nakáže jej, aby „išla domov a dotýkala sa“. Keď sa ďalšie ráno zobudí, začne masturbovať, ale keď sa v posteli otočí, zbadá, že jej matka spí v jej izbe na stoličke.
Nine sa vyskytla zvláštna vyrážka na ramene a začne trpieť bizarnými halucináciami. Začne si myslieť, že Lily, jej náhradníčka, je tam nasadená, aby jej prevzala hlavnú úlohu. Medzitým Leroy začína byť čím viac frustrovaný Nininým vystupovaním, pretože nie je podľa neho dostatočne sexuálna. Jednej noci sa Lily zjaví u Niny a pozve ju von na večeru. Ona súhlasí a Lily jej ponúkne extázu, ktorú Nina neochotne prijme. Po noci vonku sa vracajú k Nine do bytu, kde sa spolu vyspia.
Nina sa zobudí neskoro a uteká na nácvik, kde zbadá Lily ako tancuje jej rolu Labutej kráľovnej. Nahnevaná Nina sa s Lily poháda a spýta sa jej, prečo ju ráno nezobudila, ale Lily tvrdí, že strávila noc s mužom, ktorého stretla v bare a vysmieva sa Nine, že o nej fantazírovala. Večer pred premiérou Nina do noci nacvičuje a jej halucinácie pokračujú. Vyrážka na ramene sa jej zhoršila a vytiahne si z nej práporček pera, ktorý sa podobá na čierne perie.
Nina príde neskoro do divadla vo večer premiéry a hneď sa začína pripravovať na Bielu labuť. Keď nastúpi na scénu, potkne sa a spadne pri tanci. Rozrušená Nina sa vracia do svojej šatne a nájde tam Lily oblečenú v jej kostýme Čiernej labute. Nina postrčí Lily do obrovského zrkadla a počas následnej bitky vezme kus rozbitého zrkadla a zabodne ho do Lily, čím ju zabije. Nina odtancuje Čiernu labuť vášnivo a zvodne, po celom tele jej vtedy narastie čierne perie. Na konci dejstva sa jej dokonca dostane aj standing ovation. Počas pauzy ju vyruší klopanie na dvere: prichádza Lily, ktorá prišla jej pogratulovať. Ich bitka bola ďalšou halucináciou, ale zrkadlo bolo rozbité — Nina si uvedomuje, že kus zrkadla bodla do seba, a nie do Lily. Napriek tomu bezchybne odtancuje tretie dejstvo, čím dosiahla svoj cieľ perfektnosti. Ako sa pozrie do hľadiska, vidí jej matku ako plače, čo aj ju privedie k slzám. Ako v rámci hry padla zo schodov na matrac, čím sa 'zabila', Leroy prichádza k nej, pretože ostatné tanečnice hľadia na jej zranenie. Jej posledné slová sú „"Cítila som to. Perfektné. Bola som perfektná."“

</doc>
<doc id="337065" title="Dragster" url="https://sk.wikipedia.org/wiki?curid=337065">
Dragster

Dragster je špeciálny automobil alebo motocykel, prispôsobený na preteky na krátku vzdialenosť s pevným štartom. Preteky sa obvykle usporadúvajú na vzdialenosť 1 320 stôp (1/4 míle – 402 metrov) ale tiež aj na 200 metrov.
Pôvodne to bol šport prevádzkovaný v Severnej Amerike, ale je populárny aj v mnohých ďalších krajinách všetkých kontinentov.
Vzhľadom ku krátkej vzdialenosti, na ktorej preteky prebiehajú, ide predovšetkým o preteky v zrýchlení. Vozidlá sú konštruované tak, aby boli schopné vyvinúť počas niekoľkých sekúnd čo najväčšiu rýchlosť. Výkony motorov sa pohybujú od pár stoviek koní až po neuveriteľných 8 000 koní, pri ktorých vozidlo zrýchli z 0 na /h (320 mph) pod 5 sekúnd. Pre dragstery sú typické veľké pneumatiky zo špeciálnych zmesí, ktoré umožňujú preniesť výkon motoru na dráhu. Zrýchlenie v najsilnejších triedach dosahuje hodnotu až 5 G.
V roku 1977 vytvorila Kitty O' Neilová rekord v pretekoch dragsterov. Dosiahla vtedy rýchlosť /h za 3,72 sekundy.
Existuje rad kategórií dragsterov. Základné delenie je na profesionálne a amatérske kategórie, ďalej potom podľa objemu motora, použitého paliva, hmotnosti, typu karosérie, úprav a mnoho iných.
Profesionálne kategórie:
Ďalšie kategórie:

</doc>
<doc id="337132" title="Majstrovstvá sveta v ľadovom hokeji hráčov do 20 rokov 2011" url="https://sk.wikipedia.org/wiki?curid=337132">
Majstrovstvá sveta v ľadovom hokeji hráčov do 20 rokov 2011

Majstrovstvá sveta v ľadovom hokeji hráčov do 20 rokov 2011 boli 36. Majstrovstvá sveta v ľadovom hokeji hráčov do 20 rokov, ktoré sa konali od 26. decembra 2010 do 5. januára 2011 v amerických mestách Buffalo a Niagara.
Základné skupiny.
Poznámka:  všetky začiatky zápasov sú uvedené v miestnom čase (GMT mínus 5 hodín).
Skupina o záchranu.
Zo základných skupín sa prenášajú výsledky:
Posledné dva celky zostupujú do I. divízie MS 2012. V Top divízii MS 2012 ich nahradia víťazi skupín MS I. divízie 2011 Lotyšsko a Dánsko.
Poznámka:  všetky začiatky zápasov sú uvedené v miestnom čase (GMT mínus 5 hodín).
Play-off o titul.
Poznámka:  všetky zápasy play-off sa hrajú v HSBC Arene v Buffale a ich začiatky sú uvedené v miestnom čase (GMT mínus 5 hodín).
Nižšie divízie.
I. divízia.
Skupina A.
Turnaj skupiny A v rámci I. divízie MS 2011 sa hral v Bobrujsku v Bielorusku od 13. do 19. decembra 2010.
Skupina B.
Turnaj skupiny B v rámci I. divízie MS 2011 sa hral v Blede v Slovinsku od 12. do 18. decembra 2010.
II. divízia.
Skupina A.
Turnaj skupiny A v rámci II. divízie MS 2011 sa hral v Tallinne v Estónsku od 13. do 19. decembra 2010.
Skupina B.
Turnaj skupiny B v rámci II. divízie MS 2011 sa hral v Miercurea Ciuci v Rumunsku od 13. do 19. decembra 2010.
III. divízia.
Turnaj III. divízie MS 2011 sa hral v Mexiku, hlavnom meste Mexika, od 9. do 18. januára 2011.

</doc>
<doc id="337160" title="Scuderia Ferrari" url="https://sk.wikipedia.org/wiki?curid=337160">
Scuderia Ferrari

Scuderia Ferrari je taliansky automobilový tím formuly 1, ktorý založil Enzo Ferrari v roku 1929 v mestečku Maranello. (Scuderia znamená stajňa.) Súčasným prezidentom pretekárskeho oddelenia spoločnosti Ferrari je Louis Camilleri.
Symbolom Ferrari je čierny vzpínajúci sa kôň na žltom poli. Scuderia Ferrari pretekala od svojho založenia až do roku 1939 (10 rokov) pre značku Alfa Romeo a až v roku 1948 sa objavuje na pretekoch formuly 1 ako značka Ferrari s vozidlom F 125.
História stajne je fascinujúca a Scuderia Ferrari je so ziskom 15. titulov majstra sveta formuly 1 a 16. titulov Majstrovstiev sveta konštruktérov F1 najúspešnejším tímom. 
So značkou Ferrari sa na zoznam šampiónov F1 zapísali piloti:
V sezóne 2021 jazdia za stajňu piloti Carlos Sainz zo Španielska a Charles Leclerc z Monaka. Testovacími pilotmi je štvorica Antonio Fuoco, Antonio Giovinazzi, Davide Rigon a Pascal Wehrlein.

</doc>
<doc id="337167" title="Veľká cena Formuly 1" url="https://sk.wikipedia.org/wiki?curid=337167">
Veľká cena Formuly 1

Veľká cena Formuly 1 sú preteky Formuly 1 na umelom alebo cestnom okruhu. Trať je široká niekoľko metrov a dlhá zväčša okolo 5 km, pričom samotné preteky sa jazdia na stanovený počet kôl a meria viac ako 305 kilometrov (190 míľ). Výnimku tvoria preteky na pomalších mestských okruhoch (napr. Monako), kde sa kvôli časovému obmedzeniu 2. hodín jazdí kratšia Veľká cena.
Pretekom predchádza kvalifikácia, ktorá podľa dosiahnutých časov zoradí účastníkov na štartovom rošte. Trendom je usporadúvanie len jednej GP v každom štáte. V kalendároch sa už niekoľko rokov objavuje Grand Prix Európy, ktorej usporadúvanie prebieha na rôznych okruhoch. V minulosti usporadúvali Grand Prix i mestá či kluby. 

</doc>
<doc id="337174" title="Viet Minh" url="https://sk.wikipedia.org/wiki?curid=337174">
Viet Minh

Viet Minh (plným názvom Việt Nam Ðộc Lập Ðồng Minh Hội) bolo oslobodenecké ľavicové hnutie na území Vietnamu vedené Ho Či Minom. Jeho cieľom bola nezávislosť vietnamského územia od Francúzska a Japonska a vytvorenie ľavicovej vlády.
Druhá svetová vojna.
Roku 1941 sa drobné vietnamské odbojové organizácie spojili a vytvorili Viet Minh. Do tej doby bojovali proti kolonializmu, hlavne francúzskemu, samostatne. Koncom vojny dosadili Francúzi na vietnamský trón cisára Bao Daia, ktorý prakticky plnil francúzske nároky. Krátko po jeho dosadení bol obeťou prevratu organizovaného práve Viet Minhom.
Indočínska vojna.
Viet Minh pod velením Ho Či Mina stál vo vojne proti francúzskej koalícii. Po víťazstve vo vojne dosiahol Vietnam nezávislosť. Bol však rozdelený na komunistický sever (VDR) a demokratický juh. Na severe sa Viet minh transformoval na vládu VDR (Ho Či Min) a na juhu na "Việt Cộng" (Nguyễn Hữu Thọ), partizánsku organizáciu, ktorá sa snažila o zjednotenie krajiny pod komunistickou vládou. Nevyberala si zrejmé prostriedky boja, to však americká armáda tiež nie.

</doc>
<doc id="337205" title="Slimák záhradný" url="https://sk.wikipedia.org/wiki?curid=337205">
Slimák záhradný

Slimák záhradný (staršie slimák obyčajný; zastarano "slimák obecný, hlemýžď záhradný", lat. "Helix pomatia") je druh suchozemského mäkkýša z čeľade slimákovité. Má žltohnedú schránku s tmavými pásikmi. Dožíva sa až šiestich rokov, vyskytuje sa v lesoch a na lúkach, ale často aj v záhradách. Zimuje ukrytý v pôde.
Vzhľad.
Slimák záhradný má guľovitú pravotočivú ulitu z uhličitanu vápenatého širokú 32 - 50 mm a vysokú 30 - 50 mm. Telo je dlhé asi 10 cm. Základná stavba tela je rovnaká ako u ostatných stopkookých mäkkýšov. Hlava nesie dva páry tykadiel, z ktorých dve dlhšie majú oči a dve kratšie obsahujú čuchové orgány a hmatové orgány. Ústny otvor obsahuje radulu - čo je pilníková doštička. Svalnatá noha vylučuje hlien, ktorý slúži k pohybu. Vnútorné orgány sú uložené v ulite. Za 1 hodinu prejde 5 metrov .

</doc>
<doc id="337220" title="Ropucha bradavičnatá" url="https://sk.wikipedia.org/wiki?curid=337220">
Ropucha bradavičnatá

Ropucha bradavičnatá alebo staršie ropucha obyčajná ("Bufo bufo") je druh z čeľade ropuchovité. Rozšírená je v Eurázii a severozápadnej Afrike.
Opis.
Má zavalité telo s bradavičnatou kožou. Za očami má zoskupené jedové (paroktické) žľazy. Podkĺbové hrbolčeky na spodku prstov sú zväčša párové. Samice dorastajú do veľkosti až na juhu, samček do . Na prvých troch prstoch predných nôh majú samce v období rozmnožovania zrohovatené mozoľovité výrastky. 
Výskyt a stav na Slovensku.
Všade je hojná, ojedinele sa vyskytuje až do nad pásmom kosodreviny. Žije v lesoch, na poliach, lúkach a v záhradách. Ekosozologický status v roku 2001 "LR" - menej ohrozený.
Spôsob života.
Aktívna je v noci, v čase párenia a za dažďa aj cez deň. Od októbra do marca zimuje mimo vody v dierach, často po hlodavcoch. Rozmnožovanie trvá pomerne krátko, začína v marci až v apríli. Samec oblapí samicu ešte mimo vody. Vajíčka kladie v podobe 5 dlhých dvojradých šnúr medzi vodné rastliny. Dospelá ropucha počas krátkeho obdobia párenia sa vo vode neprijíma potravu, hneď po nakladení vajíčok a ich oplodnení sa vracia na súš. Larvy sú malé, len . Po dvoch-troch mesiacoch dosahujú 20 a v tom období začína obdobie metamorfózy. 
Ich potravou sú mravce, pavúky, mnohonôžky, psov a dážďovky. Je veľmi užitočná, ničí veľké množstvo hmyzu a slimákov.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha III)..

</doc>
<doc id="337239" title="Rozhlas a televízia Slovenska" url="https://sk.wikipedia.org/wiki?curid=337239">
Rozhlas a televízia Slovenska

Rozhlas a televízia Slovenska (RTVS) je slovenská verejnoprávna, národná, informačná, kultúrna a vzdelávacia inštitúcia, ktorá poskytuje službu verejnosti v oblasti rozhlasového a televízneho vysielania. Ako taká zaisťuje verejnoprávne vysielanie.
Inštitúcia vznikla dňa 1. januára 2011 zlúčením Slovenskej televízie a Slovenského rozhlasu, ktoré dnes tvoria jej organizačné zložky, ktoré samostatne hospodária.
Za prvú generálnu riaditeľku novej inštitúcie bola poslancami NRSR zvolená Miloslava Zemková. Druhým generálnym riaditeľom RTVS bol od roku 2012 do 2017 bývalý riaditeľ TV Markíza Václav Mika. Od 2. augusta 2017 je generálnym riaditeľom Jaroslav Rezník, bývalý riaditeľ TASR.
Vedenie inštitúcie.
Podľa zákona sú orgánmi inštitúcie rada a generálny riaditeľ. Radu tvorí 9 členov a sú volení na 6-ročné obdobie, pričom sa tretina obmieňa každé dva roky. Generálny riaditeľ má 5-ročné funkčné obdobie a je rovnako ako kandidáti do rady volený väčšinovým hlasovaním poslancov Národnej rady Slovenskej republiky. 
Pri vzniku RTVS v roku 2011 bola generálnou riaditeľkou menovaná Miloslava Zemková, ktorá bola dovtedy riaditeľkou rozhlasu, od roku 2006. Už v tejto funkcii bola prvou ženou na riaditeľskom poste v histórii rozhlasu. Po roku a pol bola z funkcie generálnej riaditeľky RTVS odvolaná z dôvodu toho, že nepredložila Rade RTVS zámer na prenájom mediálnych priestorov, čím mohol vzniknúť viac než 100-tisíc eurový záväzok. O takýchto záväzkoch musí generálny riaditeľ radu informovať. Poslanci opozície považovali náhle odvolanie riaditeľky za mocenskú snahu vládnuceho SMERu ovládnuť RTVS.
Druhý generálny riaditeľ RTVS Václav Mika nastúpil do funkcie od 1. augusta 2012. Bol prvým generálnym riaditeľom, ktorý dokončil celý svoj mandát (vrátane riaditeľov Slovenskej televízie). Organizačné zložky zastupovali pre rozhlas Radka Doehring a pre televíziu Tibor Búza. Programovými riaditeľmi boli pre rozhlas Vincent Štofaník a pre televíziu Tibor Búza.
Súčasným generálnym riaditeľom RTVS je od 2. augusta 2017 Jaroslav Rezník. Organizačné zložky, ako štatutári, zastupujú pre rozhlas Radka Doehring a pre televíziu Marek Knut. Programovými riaditeľmi sú pre rozhlas Michal Dzurjanin a pre televíziu Anton Šulík. Radka Doehring je poverená vedením ekonomickej sekcie RTVS, tak za rozhlas, ako aj za televíziu.
Kontroverzie.
RTVS vo večernom spravodajstve dňa 4. apríla 2018 vystrihla zo záberov zábery na transparenty, ktoré kritizovali vládnucu politickú stranu SMER, pričom v správach o 16:00 ešte dané zábery odvysielala.
Dramaturgia RTVS pri premiére filmu "Baba z ľadu" režiséra Bohdana Slámu vystrihla z filmu niektoré scény, čo režiséra filmu nepríjemne zaskočilo. Podľa iných zdrojov mala byť z filmu vystrihnutá jedna šteklivá scéna preto, aby mohla byť premiéra filmu odvysielaná pred 22. hodinou.
Film získal ocenenie Český lev za najlepší český film za rok 2017. 
Šéfka rozhlasového spravodajstva RTVS Petra Stano Maťašovská vypracovala v októbri 2018 dokument "Krátke spravodajstvo – pripomenutie zásad", ktorý zakazoval informovať o opozičných návrhoch, ktoré neprejdú do druhého čítania. Opozícia v ňom videla cenzúru strán, ktoré nie sú súčasťou koalície. RTVS reagovala, že niektoré pasáže zverejneného textu, boli naformulované nevhodne, čo dalo priestor na ich rozsiahlu dezinterpretáciu. Po tejto kritike šéfka spravodajstva RTVS rezignovala zo svojej funkcie.

</doc>
<doc id="337525" title="Bitka pri rieke Slaná" url="https://sk.wikipedia.org/wiki?curid=337525">
Bitka pri rieke Slaná

Bitka pri rieke Slaná () alebo bitka o Muhi bolo ozbrojené stretnutie medzi vojskami uhorského kráľa Bela IV. a mongolským vojskom vedeným Chánom Batu, ktoré prebehlo 11. apríla 1241 pri maďarskej obci Muhi, blízko prechodov cez rieku Slaná. Bitka mala za následok zdrvujúcu porážku uhorských vojsk. Kráľ Belo aj knieža Koloman sa zachránili útekom, arcibiskup Ugrín sa utopil v močiari. Bitka bola začiatkom mongolského vpádu do Uhorska, po ktorom nasledovalo vyše roka trvajúce plienenie mongolských vojsk v krajine.
Predohra.
Mongolské vojsko vpadlo do krajiny už skôr v marci, keď pobilo slabú obranu Vereckého priesmyku. Kráľ Belo IV. nariadil mobilizáciu. Vojská sa mali sústrediť v Pešti. Mobilizáciu však poznamenali nezhody vo vojsku a vražda kumánskeho chána Kutena, ktorá mala za následok odchod Kumánov z krajiny a ich neúčasť na bojoch. Ani uhorská šľachta sa neschádzala na bojovú výpravu ochotne, mnohí šľachtici mali odpor ku kráľovej politike a odmietli sa na ťažení zúčastniť.
Uhorské vojsko, ktorého neskúsení velitelia výrazne podceňovali mongolské nebezpečenstvo, tiahlo z Pešti smerom na východ a zastavilo sa až pri rozvodnenej rieke Slaná pri dedinke Muhi. Uhorská armáda mala podľa dostupných údajov asi 25 000 mužov, no stále nebola kompletná a čakala na ďalšie posily. Staršie údaje však hovoria až o 60 000 či 80 000 mužoch. Vojsko viedli neskúsení velitelia, knieža Koloman, arcibiskup Ugrín a majster rádu templárskych rytierov pre oblasť Uhorska - Rembald de Voczon. Uhorské jednotky po príchode vytvorili na západnom brehu rieky tábor, ktorý obkolesili vozovou hradbou a čakali na posily. Vojsko sa sústredilo iba na ochranu mosta, pretože velitelia nepredpokladali inú možnosť prekročenia rieky.
Mongolské vojsko na čele s Batuchánom malo veľké bojové skúsenosti a vysokú disciplinovanosť. Tvorilo ho asi 30 000 mužov. Staršie zdroje tvrdili, že mohlo mať až 70 000 mužov.
Bitka.
Deň pred bitkou sa do uhorského tábora dostal ruský zbeh z mongolského vojska, ktorý prezradil, že sa Mongoli chystajú v noci napadnúť most. Tento útok sa podarilo Ugrínovi a Kolomanovi ľahko odraziť. Tí však v domnienke, že porazili hlavné sily nepriateľa odišli späť do tábora oslavovať víťazstvo. Batuchán následne rozdelil svoje sily. Časť vojska pod Sübedejovým vedením prekročila Slanú južne od uhorského tábora, zatiaľ čo Šejbanovo vojsko na severe. Sám Batu zaútočil v strede zostavy pri moste.
Nadránom sa podarilo Batuovi preraziť obranu mosta s pomocou katapultov a útoku Šejbana zo zálohy, po čom začal zoskupovať jednotky.
Koloman, Uhrín a oddiel templárov následne podnikli útok na zoskupujúcich sa Mongolov, no boli odrazení a nútení ustúpiť do tábora. V tábore zatiaľ kráľ neprikročil k žiadnym prípravám na boj, za čo ho Ugrín a ďalší veľmoži podrobili kritike. Kým sa ich oddiely pripravili na boj, Batu sústredil na západnom brehu už podstatnú časť vojska. V následnom boji však uhorské vojsko zastavilo Batuovu armádu a neumožnilo jej postúpiť od rieky. V boji padla aj časť Batuovej osobnej stráže. Pomer síl však zmenil príchod vojsk Subotaja, ktorého jednotky až dovtedy stavali most. Subotejove vojsko vpadlo do tyla útočiacich uhorských jednotiek a prinútilo ich ustúpiť do opevneného tábora. Tábor bol však príliš malý a pod paľbou mongolských lukostrelcov a dobíjacích strojov v ňom čoskoro vypukol chaos. Časti vojsk sa podarilo z tábora preraziť a unikať na západ. Medzi utekajúcimi bolo aj zranené knieža Koloman a kráľ Belo IV. Zatiaľ čo Koloman utiekol do Pešti, kráľ smerom na pohorie Bükk.
Pri prenasledovaní porazených Mongoli mnohých pobili. Arcibiskup Ugrín sa utopil v močiari.
Dohra.
Po porážke kráľovho vojska v krajine nezostala žiadna sila schopná vyhnať Mongolov z krajiny. Čiastočne sa podarilo zabrániť Mongolom prechod Dunaja od apríla 1241 do januára 1242. Následne však rieka v zime zamrzla a ich vojsko ju mohlo prekročiť na mnohých miestach. Zvyšok krajiny bol vystavený ich pustošeniu celý rok. Kráľ najprv utiekol do Rakúska, kde sa ukrýval u vojvodu Fridricha II., ktorý ho však zajal a požadoval veľké výkupné. Belo mu ponúkol všetky cennosti, ktoré mal pri sebe a nakoniec aj 3 západné uhorské župy. Následne odišiel na Jadranské pobrežie na hrad Trogir, kde zostal až do odchodu Mongolov.

</doc>
<doc id="337557" title="TED" url="https://sk.wikipedia.org/wiki?curid=337557">
TED

TED (Technology, Entertainment, Design) je každoročná konferencia s heslom „myšlienky, ktoré stoja za rozšírenie“ ("ideas worth spreading"). Skladá sa z prednášok nazvaných TED Talks, na ktoré sú pozvaní zaujímaví hostia z rôznorodých oblastí vedy, techniky, umenia, dizajnu, politiky, vzdelania, kultúry, biznisu, globálnych otázok, technológie a rozvoja a zábavy. Prednášajúci dosiaľ zahŕňali okrem iného laureátov Nobelovej ceny, významné osobnosti z korporátneho sveta ale aj politiky.
Konferencia sa do roku 2008 konala v kalifornskom Monterey, ale od 2009 sa pre veľký počet návštevníkov musela presťahovať do Long Beach. Okrem toho stanovišťa má konferencia TED tiež paralelnú konferenciu TED Global, konajúcu sa v rôznych miestach. V novembri 2009 sa v indickom Mysore uskutočnila konferencia nazvaná TEDIndia.
Konferencia hosťuje viac než 800 TED Talks, ktoré je možné zadarmo prezerať online. Pri každej relácii je transkript - textový prepis v angličtine. Veľké množstvo relácií je vďaka dobrovoľným prekladateľom preložených do viac než 79 jazykov, vrátane slovenčiny.
K aprílu 2009 zhliadlo viac než 15 miliónov ľudí cez 100 miliónov záznamov TED Talks.
História a TED Prize.
TED bola založená Richardom Saulom Wurmanom a Harrym Marksom v roku 1984 a od roku 1990 sa poriada každoročne. V roku 2005 pribudla cena TED ("TED Prize"), ktorú získavajú traja prednášajúci TEDu spolu s peňažnou čiastkou 100 000 dolárov.

</doc>
<doc id="337566" title="Armin van Buuren" url="https://sk.wikipedia.org/wiki?curid=337566">
Armin van Buuren

Armin van Buuren (* 25. december 1976, Leiden, Holandsko) je holandský DJ a producent, hrajúci a tvoriaci hudobný štýl – trance.
Biografia.
Armin van Buuren začínal ako DJ v klube Nexus doma v Leidene. Už ako 19-ročný sa dostal do povedomia zásluhou skladby Blue Fear. Jeho ďalším úspešným singlom bol Communication z roku 1999, ktorý s obľubou hrávali na Ibize. V novembri 2001 van Buurena zaradili na 27. priečku v rebríčku najlepších dídžejov sveta podľa DJ Magazine, čo mu prinieslo ďalšie možnosti. V roku 2003 uviedol na trh svoj debutový album "76", po ktorom o dva roky neskôr nasledovala nahrávka Shivers (2005). V tom čase začal vydávať kompiláciu "A State of Trance" (ASOT), ktorú každoročne vydáva doteraz. Po prvý raz sa na čelo rebríčka najlepších dídžejov sveta podľa DJ Magazine dostal v roku 2007. Prvenstvo obhájil aj v rokoch 2008, 2009, 2010 a 2012. Celkovo má tak na konte už päť triumfov, čo sa nikdy v histórii žiadnemu inému dídžejovi nepodarilo. Napriek týmto oceneniam uviedol, že život pre neho nie je o oceneniach. Talentovaný Holanďan má okrem spomenutých dvoch štúdioviek na konte aj albumy "Imagine" (2008), "Mirage" (2010) a "Intense "(2013), remixové albumy Imagine: The Remixes (2009) a Mirage: The Remixes (2011) a okrem A State of Trance každoročne vydáva aj kompilácie A State of Trance Year Mix, A State Of Trance Classics a Universal Religion. Armin van Buuren pritom stále moderuje program A State of Trance, ktorý má za sebou už 999 epizód.
Úspechy.
V rokoch 2007, 2008, 2009, 2010 a 2012 bol zvolený fanúšikmi ako najpopulárnejší DJ podľa britského magazínu "DJ Mag Top 100". Pravidelne vyhráva rôzne ocenenia v ankete IDMA – International Dance Music Awards.

</doc>
<doc id="337579" title="Husní Mubárak" url="https://sk.wikipedia.org/wiki?curid=337579">
Husní Mubárak

Muhammad Husní Sajjid Mubárak (; egyptská výslovnosť: [mähämmäd hosni ...mobárak]; * 4. máj 1928, Kafr-El-Meselha, Egypt† 25. február 2020, Káhira, Egypt) bol v poradí štvrtý prezident Egyptskej arabskej republiky. Od r. 1975 zastával post viceprezidenta pre Anwara as-Sádáta a k moci sa dostal po jeho zavraždení v r. 1981. Bol druhou najdlhšie vládnucou hlavou štátu v novodobej egyptskej histórii (po Muhammad Alí Pašovi, vládnucom v 19. storočí).
Životopis.
Narodil sa v dedine "Kafr-El-Meselha" v guvernoráte Minúfíja, hneď po strednej škole nastúpil na vojenskú a neskôr leteckú akadémiu a v r. 1950 sa stal vojenským pilotom. V 50. rokoch slúžil v rôznych leteckých eskadrách a neskôr sa vrátil na leteckú akadémiu ako inštruktor. Od r. 1959 do 1961 absolvoval tréning v Sovietskom zväze, kde sa stal pilotom bombardérov Iljušin Il-28 a Tupolev Tu-16. Po návrate do Egypta slúžil v letke a v r. 1966 sa stal veliteľom leteckej základne v Káhire a neskôr v Baní Suwaife. O rok neskôr sa stal hlavným veliteľom Vojenskej leteckej akadémie a o dva roky ho ustanovili náčelníkom generálneho štábu vojenského letectva. Vrchol jeho bohatej vojenskej kariéry nastal v rokoch 1972 až 1973, keď sa stal najprv hlavným veliteľom vojenského letectva a viceministrom obrany a nakoniec bol povýšený do hodnosti najvyššieho maršala egyptského vojenského letectva, pričom v tomto poste slúžil aj počas Jomkipurskej vojny.
V apríli 1975 ho prezident Anwar as-Sádát ustanovil svojim viceprezidentom. V tomto poste ostal Mubárak až do Sádátovej smrti v roku 1981. Pri atentáte na Sádáta bol Mubárak sám ľahko zranený a moci sa oficiálne ujal ako egyptský prezident už osem dní po atentáte. Stal sa tiež lídrom vládnucej "Národnej demokratickej strany". Počas Mubárakovej vlády sa podarilo dohodnúť návrat do Ligy arabských štátov, z ktorej bol Egypt vylúčený po uzavretí mierovej dohody s Izraelom v r. 1979. Mubárak udržuje s Izraelom nadštandardné vzťahy a k palestínsko-izraelskému konfliktu má veľmi nevyhranený postoj, na rozdiel od väčšiny iných arabských lídrov sa stavia skôr na stranu Izraelu. Mubárak v zahraničnej politike celkovo zastáva pomerne výrazné prozápadné postoje a je jedným z najvýznamnejších spojencov USA na Blízkom východe, postavil sa na ich stranu počas vojny v Perzskom zálive, no napr. nesúhlasil s inváziou do Iraku v r. 2003. 
Hoci bol Mubárak oficiálne prezidentom parlamentnej demokracie, v skutočnosti vládol veľmi autoritatívnym, až diktátorským spôsobom. V rokoch 1987, 1993, 1999 a 2005 vypísal v krajine referendá, v ktorých si potvrdil predlžovanie svojho zotrvania v prezidentskej funkcii. Hodnovernosť týchto referend je však pochybná, pretože v Egypte už od Sádátovej smrti Mubárak neprestajne udržoval výnimočný stav, počas ktorého boli výrazne obmedzované opozičné politické subjekty, ich lídri a členovia boli hlavne pred voľbami hromadne zatýkaní a bez súdu dlhodobo zadržiavaní, zavedená bola tiež mediálna cenzúra. Lídrom najsilnejších opozičných subjektov, ako je napr. nábožensky orientované Moslimské bratstvo, bolo v prezidentských a parlamentných voľbách zakázané kandidovať a tak Mubárak a jeho vládnuca strana vo voľbách pravidelne získavali väčšinu nad podstatne menej výraznými kandidátmi. Mubárak bol aj častým terčom kritiky pre údajnú korupciu a klientelizmus.
Počas svojej vlády údajne prežil šesť pokusov o atentát, väčšinou boli uskutočnené radikálnymi islamistickými hnutiami. 
V januári 2011 vypukli proti Mubárakovmu režimu rozsiahle celonárodné protesty. Mubárak sa ich najprv snažil potlačiť, neskôr im rôznymi ústupkami odolával a snažil sa udržať vo funkcii prezidenta do nadchádzajúcich volieb v septembri 2011, no nakoniec 11. februára definitívne rezignoval. Od augusta 2011 s ním prebiehal súdny proces, v ktorom bol obvinený zo zodpovednosti za smrť viac ako 800 demonštrantov, pričom mu hrozil až trest smrti. Nakoniec bol zbavený obvinení a zomrel 25. februára 2020 vo veku 91 rokov. 
Mubárak mal so svojou ženou "Suzane" dvoch synov menom "Alá" a "Gamál". Gamál bol pomerne výrazne politicky aktívny a do januárových protestov bol mnohými považovaný za Mubárakovho nástupcu.

</doc>
<doc id="337609" title="Meaux" url="https://sk.wikipedia.org/wiki?curid=337609">
Meaux

Meaux je francúzske mesto v severovýchodnej časti metropolitnej oblasti Paríža v departemente Seine-et-Marne a regióne Île-de-France. Leží 41,1 kilometra od centra Paríža. Meaux je podprefektúra departementu Seine-et-Marne a sídlo arrondissementu Meaux. 
K 31. decembru 2006 malo mesto 48 466 obyvateľov. Spolu so šiestimi menšími priľahlými mestami tvorí urbanistickú oblasť s asi 68 000 obyvateľov (v roku 1999).
Kultúra.
Mesto je známe mnohými variantmi syra Brie a zvláštnym druhom horčice.
Doprava.
V Meaux je stanica prímestskej železnice a niektorých medzimestských železničných liniek.
Vývoj počtu obyvateľov.
"Počet obyvateľov"
Externé odkazy.
Oficiálna stránka

</doc>
<doc id="337658" title="Joseph Gärtner" url="https://sk.wikipedia.org/wiki?curid=337658">
Joseph Gärtner

Joseph Gärtner (* 12. marec 1732, Calw, Nemecko – † 14. júl 1791, Tübingen) bol nemecký lekár a botanik.
Život a kariéra.
Gärtner študoval medicínu v Tübingene a Göttingene. Po ukončení štúdií cestoval po Holandsku, Francúzsku, Taliansku a Anglicku. V roku 1760 sa stal profesorom anatómie v Tübingene, 1768 profesorom botaniky a riaditeľom botanických záhrad v Petrohrade. V roku 1770 sa vrátil späť do Calwu. Jeho syn bol Karl Friedrich von Gärtner, tiež botanik.
Je po ňom pomenovaný rastlinný rod "Gaertnera" z čeľade Rubiaceae.
Joseph Gärtner má v Medzinárodnom registri mien rastlín skratku Gaertn..

</doc>
<doc id="337760" title="Sonny vo veľkom svete" url="https://sk.wikipedia.org/wiki?curid=337760">
Sonny vo veľkom svete

Sonny vo veľkom svete () je americký sitkom z produkcie Disney Channel. Autorom je Steve Marmel. Seriál je o zážitkoch teenagerky Sonny Munroe, ktorá sa stala súčasťou sitkomu "Náhody (So Random!)". 
V USA sa seriál začal vysielať 8. februára 2009. V júni 2009 bolo oznámené, že seriál bude mať druhú sériu, ktorej filmovanie sa začalo v novembri 2009. Prvý diel druhej série mal premiéru 14. marca 2010. Sonny vo veľkom svete je prvý seriál z produkcie Disney Channel Original Series, ktorý sa vysiela vo vysokom rozlíšení.

</doc>
<doc id="337794" title="Aaron Stone" url="https://sk.wikipedia.org/wiki?curid=337794">
Aaron Stone

Aaron Stone je seriál Disney XD, natáčaný od roku 2008 v Kanade. Na Slovensku bol vysielaný na programe Disney Channel od konca roku 2009. Seriál je dobrodružného žánru a je určený prevážne pre chlapčenské publikum.
Hlavné informácie.
Charlie Landers je obyčajný šestnásťročný mladík zo strednej školy, ktorý má veľmi rád hru "Hrdina povstane". Veľké zmeny v jeho živote ale nastanú, keď ho tvorca úspešnej videohry "Hrdina povstane" kontaktuje a zdelí, že je na ňom, aby zachránil celú planétu pred "Omega Defianc". Charlieho úlohou je teda sústrediť sa na zneškodnenie všetkých členov Omegy Defiance.
Hlavné úlohy.
Charlie Landers.
Charlie Landers (Kelly Blatz) je najlepší hráč hry "Hrdina povstane". Svojej postave dal meno Aaron Stone. Keď ale tvorca jeho najobľúbenejšej hry príde o svojho bojovníka proti Omega Defiance, musí povolať práve Charlieho, na ktorom teraz je, aby zachránil celú planétu pred týmto klanom. Ako v hre, tak v skutočnosti.
Jason Landers.
Jason Landers (David Lambert) je brat Charlieho, najlepšieho hráča hry "Hrdina povstane". Avšak on nevie, že sa všetko v hre deje aj v skutočnosti. Prezradia mu však okolnosti, že práve jeho brat je Aaron Stone aj v skutočnosti?
Emma Lau.
Emma Lau (Tania Gunadi) tiež pracuje pre spoločnosť "Hall Industries". Má sledovať Aarona Stona. Ale Charlie ju berie ako kamarátku. Ona má ale vďaka pánovi Hallovi tiež schopnosti ako on.
S.T.A.N..
S.T.A.N. (J. P. Manoux) je najdokonalejší android na svete, ktorý má chrániť Charlieho, a tiež ho učiť a jazdiť s ním na každú záchrannú misiu proti Omega Defiance. Pracuje pre pána Halla a keby nebolo jeho, tak už svet ako taký neexistuje.

</doc>
<doc id="338224" title="Mitsubishi Motors" url="https://sk.wikipedia.org/wiki?curid=338224">
Mitsubishi Motors

Mitsubishi Motors Corporation (transkripcia: "Micubiši džidóša kógjó kabušiki gaiša", doslovný preklad: "Micubiši automobilový priemysel akciová spoločnosť") je nadnárodný japonský automobilový výrobca, ktorý má sídlo v štvrti Minato v Tokiu. V roku 2011 bola spoločnosť Mitsubishi Motors šiestou najväčšou automobilkou a zároveň šiestou najväčšou na svete podľa produkcie. Je súčasťou Mitsubishi keiretsu, ktorá bola najväčšou priemyselnou skupinou v Japonsku. tá bola založená v roku 1970 z divízie Mitsubishi Heavy Industries.
Spolupracuje z automobilkou Chrysler na vývoji mnohých modelov, s automobilkami Citroën a Peugeot spoločne vyvíjala modely SUV Mitsubishi Outlander / Citroën C-Crosser / Peugeot 4007.
Dejiny.
Spoločnosť Mitsubishi založil Yataro Iwasaki v roku 1870. Názov firmy vznikol spojením dvoch slov "micu" a "biši", ktoré sa dajú voľne preložiť ako „tri diamanty“. Spoločnosť sa v prvých rokoch svojej existencie zaoberala ťažbou uhlia a zo zisku boli postupne zakladané nové dcérske spoločnosti a divízie, takže názov Mitsubishi dnes môžete nájsť v odvetviach ako je výroba vlakov, lodí a lietadiel, papieru, skla, oleja a ďalej napr. v bankovom sektore alebo poisťovníctve. 
Počas druhej svetovej vojny vyrábala spoločnosť Mitsubishi bojová lietadlá pre Japonsko, vrátane známych Zer, ktoré sa podieľali na zničení Pearl Harbouru. V povojnovom období mala firma veľké problémy a dochádzalo k hromadným prepúšťaniam a reštrukturalizáciám. 
K založení spoločnosti Mitsubishi Motors, zaoberajúcou sa výrobou automobilov, však došlo už v roku 1917, kedy firma predstavila vozidlo Model A. Išlo o vôbec prvé sériovo vyrábané auto na území Japonska a bola to istá kópia talianskeho Fiatu Tipo 3. Ďalším, zaujímavejším vozidlom bol sedan PX33, ktorý mal ako prvý v Japonsku stály pohon všetkých kolies a bol určený pre vojakov. 
K významnejšiemu povojnovému rastu došlo až v 60. rokoch 20. storočia. Úspech firmy bol založený na masovej produkcii sedanu Mitsubishi 500, ktorý sa dobre predával a pritiahol radu nových zákazníkov. V roku 1969 bola predstavená prvá generácia modelu Galant, ktorý podporil rast spoločnosti. Výsledkom expanzie bolo v roku 1970 založenie novej spoločnosti Mitsubishi Motors Corporation (MMC). Do prezidentského kresla bol dosadený Tomio Kubo, ktorý chcel zvýšiť export vytvorením medzinárodnej aliancie s niektorou úspešnou zahraničnou automobilkou. 
Na tento projekt prikývol vtedajší americký kolos Chrysler a kúpil 15 percent akcií spoločnosti MMC. Mitsubishi Galant sa po kozmetických úpravách predával v Amerike ako Dodge Colt. MMC ďalej expandovalo i na európsky trh a úspech firmy dokladajú i výrobné čísla: v roku 1971 Mitsubishi produkovalo okolo 250 tis. vozidiel ročne a v roku 1978 to už bol takmer jeden milión. 
V 80. rokoch 20. storočia sa situácia obracia a Chrysler musí kvôli svojim finančným problémom predať spoločnosti Mitsubishi kompletne celú austrálsku pobočku. Austrálska divízia Chrysleru sa premenováva na Mitsubishi Motors Australia Ltd (MMAL) a po japonskej finančnej injekcii sa následne stáva najväčším producentom automobilov v Austrálii. Na americký trh pod vlastným menom vstupuje Mitsubishi v roku 1982. Modely Tredia, Cordia a Starion predávalo v USA rovných 70 obchodných pobočiek v 22 štátoch. 
V rokoch 1985-1986 bol v štáte Illinois postavený obrovský výrobný podnik Diamond-Star Motors (DSM). Na financovanie výdajov sa podieľal Chrysler rovnakým dielom ako Mitsubishi. Z tejto výrobnej linky vychádzali známe vozidlá, medzi ktoré patrí Mitsubishi Eclipse, Eagle Talon a Plymouth Laser. V roku 1988 vstúpila korporácia MMC na svetovú burzu a akcie tejto spoločnosti sa stali verejne obchodovateľnými (IPO). Chrysler zvýšil svoj podiel na 20 percent. 
Nesmie zostať bez povšimnutia ani významné postavenie značky v motoristickom športe. Mitsubishi sa pokúsilo v 60. a 70. rokoch 20. storočia presadiť v okruhových pretekoch, ale medzi najvýznamnejšie úspechy patria rozhodne rally a šampionát WRC, kde už dlhšiu dobu jazdia vozidlá Mitsubishi Lancer WRC. Mitsubishi je tiež najúspešnejšou automobilkou v legendárnym vytrvalostným pretekoch Paríž-Dakar, kde zbiera vavríny s modelom Mitsubishi Pajero.

</doc>
<doc id="338346" title="Nové Údolí" url="https://sk.wikipedia.org/wiki?curid=338346">
Nové Údolí

Nové Údolí () je zaniknutá osada na území obce Stožec v okrese Prachatice, 3,5 km južne od Stožca v údolí Studenej Vltavy na severnom úpätí Třístoličníka pri česko-bavorských hraniciach, v nadmorskej výške 815 - 855 m.
Názov.
Na začiatku svojej existencie dostala osada názov "Spitzberg", ktorý bol čoskoro nahradený menom "Neuthal". V češtine sa na začiatku 20. storočia obci hovorilo Nová Ves. Neskôr však prevládol názov Nové Údolí.
Dejiny.
Nové Údolí vzniklo ako drevárska osada v roku 1795. Na jeseň v roku 1910 sem bola od Černého Kříža postavená železničná trať, ktorá cez colnicu v Haidmühle pokračovala do Passau. V tom istom roku tu bolo 34 domov a 271 obyvateľov – z toho 259 nemeckej národnosti. V období prvej republiky bola v obci stanica četníctva a finančnej stráže, dva ubytovacie hostince, schwarzenberská lesná správa, škola, obchod, hasičská zbrojnica, tanečný parket a železničná stanica. 
Po druhej svetovej vojne a vysídlení nemeckých obyvateľov prišli do Nového Údolia noví osadníci, v roku 1948 však boli vysťahovaní a bola vytvorená železná opona. Trať do Bavorska bola fyzicky prerušená, keď bolo niekoľko desiatok metrov koľajníc na českej strane vytrhaných. Železničná trať z Černého Kříža zostala síce zachovaná, ale osobné vlaky od 70. rokov končili jazdu nútene v Stožci, za ktorým bola trať prehradená vrátami a zatarasená slepou výhybkou, a do Nového Údolia jazdili iba kontrolované manipulačné vlaky s drevom. Preto bol na nemeckej strane 18 km dlhý úsek železnice z Haidmühle do Jandelsbrunnu v roku 1974 rozobraný. V 80. rokoch bola po presťahovaní roty Pohraničnej stráže do nových kasární v Stožci zbúraná kamenná kasárenská budova, ktorá bola v Novom Údolí pôvodne postavená pre četnícku stanicu.
Súčasnosť.
Z pôvodných budov sa v Novom Údolí dochovala jediná stodola. Prevádzka osobných vlakov do Nového Údolia bola na českej strane obnovený 30. júna 1990. V roku 1994 bol založený spolok Pošumavská jížní dráha, ktorý symbolicky obnovil koľaje až priamo na štátnu hranicu (v dĺžke 105 m) a v máji 1997 tu otvoril minimúzeum šumavských lokáliek umiestnené v historickom železničnom voze. V roku 1999 tu bola postavená "Chata Nové Údolí".

</doc>
<doc id="338734" title="Ophiacodon" url="https://sk.wikipedia.org/wiki?curid=338734">
Ophiacodon

Ophiacodon bol rod veľkých pelycosaurov. Vysyktoval sa v období spodného permu a jeho fosílie sa našli v Kanade.
Opis.
Dospelí príslušníci rodu Ophiacodon boli viac než dva metre dlhí, pričom najväčšie druhy mohli dosahovať dĺžku aj 3,6 m. Odhaduje sa, že vážili 30 - 50 kg. Mali podlhovastú lebku s dlhými čeľusťami, ktoré im umožnili väčšie roztvorenie papule. Oči mali relatívne veľké a boli umiestnené po bokoch hlavy. Živili sa malými plazmi a predovšetkým rybami, ktoré nelovil v plytkých vodách, ale pri brehu. Za jeho blízkeho príbuzného možno považovať Dimetrodona, Varanosaura a Edaphosaura.

</doc>
<doc id="338743" title="Ružín (obec)" url="https://sk.wikipedia.org/wiki?curid=338743">
Ružín (obec)

Ružín je zaniknutá obec v severozápadnej časti okresu Košice - okolie, západne od obce Malá Lodina. 
Jej vznik je datovaný ku koncu 14. storočia (1386) a v minulosti to bola bansko-roľnícka obec, podobne ako aj ďalšie zaniknuté obce, resp. častí obcí severozápadne Rolová Huta a južne od nej Košické Hámre. Obec zanikla z dôvodu výstavby priehrady Ružín na rieke Hornád, konkrétne jeho spodnej časti Ružín II. V súčasnosti je jej okolie využívané na rekreačné účely, nachádza sa tu väčšia chatová osada.

</doc>
<doc id="338753" title="Dafné" url="https://sk.wikipedia.org/wiki?curid=338753">
Dafné

Dafné alebo Dafna alebo zastarano Dafne ("Dafné", ) bola dcéra riečneho boha Péneia, jedna z najkrajších nýmf.
Svojou krásou učarovala každému a zaľúbil sa do nej aj boh svetla a slnka Apolón. Napriek tomu, že bol mladý a príťažlivý, Dafné jeho dvorenie neopätovala. Spôsobil to šíp zo zlatého luku boha lásky Erosa. Ten sa chcel Apolónovi pomstiť za to, že sa z jeho luku vysmieval tvrdiac, že je lepší strelec ako on. Pretože Eros mal moc svojimi šípmi lásku roznecovať ale aj hubiť, vystrelil z luku na Apolóna šíp, ktorý vzbudzoval lásku a nymfu Dafné postrelil šípom, ktorý lásku zabíjal.
Dafné Apolónovi neustále unikala a priala si radšej smrť ako by sa mala stať jeho milenkou. Vidiac, že jeho túžobným chúťkam neunikne, požiadala otca aby jej pomohol. Priala si zmeniť podobu, kedy by sa jej krása premenila na niečo nepríťažlivé. Otec jej prianiu vyhovel a pri najbližšej príležitosti, keď Apolón Dafné opäť prenasledoval a zdalo sa, že ju už-už chytí, zmenil ju na vavrínový strom: jej hladkú kožu pokryl zvráskavenou kôrou, ruky jej premenil na konáre a vlasy na listy.
Vavrínový strom, z ktorého si Apolón potom uvil veniec na hlavu, bol v antickom svete považovaný za posvätnú rastlinu. Vencami z jeho listov sa ozdobovali olympijskí víťazi, rovnako ako sa nimi v starovekom Ríme dekorovali cisári či vojvodcovia, vracajúci sa z víťazných bojov.
Tragický príbeh Dafné sa stal často námetom umeleckého spracovania; pozoruhodne sa však častejšie objavuje v novodobom umení. Z antiky sa zrejme najslávnejšie spracovanie objavilo u básnika Ovidia v epickej skladbe "Metamorfózy". Okrem toho z tohto obdobia pochádza pozoruhodná mozaika "Apolón a Dafné" z 3. stor. po Kr., umiestnená v Archeologickom múzeu v Solúne. 
Zo starokresťanských čias pochádza kláštor Dafni neďaleko Atén, postavený v 5. – 6. storočí na mieste niekdajšieho Apolónovho chrámu, ktorý padol v roku 395 za obeť nariadeniu vydaného cisárom Thedosiom I. o ničení pohanských kultov. Tento chrám vznikol na mieste, kde vraj došlo k zázračnej premene nymfy Dafné. Dnešný kláštor je pozoruhodný mozaikovou výzdobou z 11. storočia vytvorenou v byzantskom štýle.
Z novodobých čias je zrejme najznámejším výtvarným spracovaním Berniniho súsošie "Apolón a Dafné", vytvorené v rokoch 1622 – 1625 a umiestnené v rímskej galérii Borghese. Umelec týmto dielom zanechal divákom takmer živý obraz, divadelný výjav zachytávajúci okamih premenenia krásnej ženy na nevzhľadný strom. 
Viacero umelcov obdobia renesancie či baroka (napr. Antonio del Pollaiolo, Veronese či Giambattista Tiepolo) sa nechalo vo svojich dielach inšpirovať námetom nymfy. Z moderných diel je známych niekoľko sochárskych prác, napr. "Dafné" od anglického maliara a sochára Georga Frederica Wattsa v londýnskej galérii Tate Modern.
Okrem výtvarného umenia motív Dafné nachádzame aj v hudbe; historicky prvá opera z roku 1597 od skladateľa Jacopa Periho nesie názov "Dafné". Okrem viacerých ďalších hudobných spracovaní je známa Straussova opera "Dafné" z roku 1937.

</doc>
<doc id="338835" title="British Academy of Film and Television Arts" url="https://sk.wikipedia.org/wiki?curid=338835">
British Academy of Film and Television Arts

Britská akadémia filmového a televízneho umenia (anglicky: "The British Academy of Film and Television Arts", BAFTA) je britská organizácia, ktorá každoročne udeľuje ceny za film, televíziu, detský film, médiá a videohry. Organizácia bola založená v roku 1947 ako Britská filmová akadémia. V roku 1958 sa Akadémia spojila so Spoločnosťou televíznych producentov a režisérov a vytvorili spoločne Spoločnosť filmu a televízie, ktorá bola neskôr v roku 1976 premenovaná na Britskú akadémiu filmového a televízneho umenia.
Hlavné sídlo BAFTA je na Piccadilly v Londýne, ale má zároveň aj menšie sídla v severnom Anglicku, Škótsku, Walese, New Yorku a Los Angeles.
Podoba ceny BAFTA je druh divadelnej masky navrhnutej americkým sochárom Mici Cunliffom.

</doc>
<doc id="338952" title="Hliva ustricová" url="https://sk.wikipedia.org/wiki?curid=338952">
Hliva ustricová

Hliva ustricová (iné názvy pozri nižšie; lat. "Pleurotus ostreatus") je jedlá drevokazná huba z čeľade hlivovité (lat. "Pleurotaceae"), v starších systémoch sa niekedy zaraďovala do čeľade trúdnikovité ("Polyporaceae") alebo do čeľade Lentinaceae alebo do čeľade čírovkovité ("Tricholomataceae").
Slovenské názvy.
Slovenské odborné názvy tohto druhu sú: hliva ustricová, hliva ustricovitá, staršie: hliva ústricovitá. Odborné zastarané názvy sú: "hliva chrastavá", "chrastavka", "kladná huba", "srež", "hliva"; ľudové/nárečové názvy sú: "hliva, hliv, hlivka, liva, hlivec, hlivák, gliva, huba, buková hliva, bukovo hliva, ješeňovo hliva, stromská hliva, hliva stromovka, kladná huba, kladová huba, orechová huba, bukovnica, kladnička, chladnička, chladnačka, openka, podp(i)enka, podpinka, podpňovka, pňakovka, pnovka, pníček, podpník, michalka, michoľak, hnedáčky*, psie uchá*, jelenice*, scáky*, pešterec, pesere*, panoše" (plurál).
Praktický význam.
Je to výborná jedlá huba. Hliva patrí v Európe medzi najčastejšie používané liečivé huby, pretože sa osvedčila ako podporný prostriedok pri liečbe niektorých civilizačných chorôb. Lekári odporúčajú hlivu a jej extrakty pacientom trpiacim na ateroslerózu, pri vysokom obsahu cholesterolu v krvi. Preukázalo sa, že pomáha aj pacientom s vyšším obsahom cukru v krvi (cukrovke), pri obezite, stuhnutosti svalov, šliach a kĺbov a tiež, že posilňuje Imunitný systém.

</doc>
<doc id="339016" title="Medveď biely" url="https://sk.wikipedia.org/wiki?curid=339016">
Medveď biely

Medveď biely (iné názvy: medveď ľadový ; ľudovo ľadový medveď, polárny medveď; lat. "Ursus maritimus") je druh cicavca z čeľade medveďovitých. Spolu s kodiakom predstavuje najväčšieho medveďa a najväčšiu suchozemskú šelmu na svete. 
Opis.
Telo medveďa bieleho je adaptované na nízke teploty, pohyb po snehu, ľade, na otvorenom mori a na lov plutvonožcov, ktorí tvoria väčšinu jeho potravy. Samce môžu byť až dvakrát väčšie ako samice. Dospelé jedince dosahujú váhu od 400 do 680 kg, dĺžku 2,1 až 3,4 m a chvost meria približne 8 až 13 cm. Krk majú dlhší, v porovnaní s inými medveďmi. Povrch tela pokrýva krycia srsť krémovej farby. Chlpy krycej srsti sú duté a priesvitné, takže slnečné teplo preniká k ich korienkom, kde ho pohlcuje čierna koža. Tepelnú izoláciu im zabezpečuje hustá srsť a hrubá tuková vrstva pod kožou.
Výskyt.
Žije na Arktíde najmä na severe Kanady. Napriek tomu, že je blízkym príbuzným medveďa hnedého, vyvinul sa na prežitie v úzkej ekologickej nike. Jeho prirodzené prostredie je kombinácia blokov ľadu, okrajov pobreží a otvorenej vody, kde sa nachádzajú tulene tvoriace hlavnú zložku jeho potravy.
Správanie.
Aj keď sa väčšina medveďov bielych narodí na súši, väčšinu života strávia na mori. Prevažnú časť sa nachádzajú na okraji zmrznutého mora. Sú to výborní plavci schopní plávať na otvorenom mori rýchlosťou až 10 km/h. Dokážu preplávať 100 km bez odpočinku. Masívne predné laby slúžia ako pádla a zadné nohy ako kormidlo. Krycie chlpy, ktoré sú duté, majú naplnené vzduchom – ten ich nadnáša vo vode. Pri potápaní majú otvorené oči, ale ak zadržiava dych sa im zatvárajú nozdry. Na jeden dych môže byť pod vodnou hladinou až dve minúty. Kradmo sa dokážu dostať pod svoju potravu, ako sú morské vtáky alebo tulene.
Potrava a lov.
Hlavnou zložkou jeho potravy sú tulene a občas mrože. Niektoré medvede počas leta zachádzajú až 100 km do vnútrozemia, kvôli vtáčím vajíčkam, lumíkom, lišajníkom, machom a zdochlinám sobov karibu a pižmoňov. Korisť loví dvoma spôsobmi a to zakrádaním a vyčkávaním. Pri zakrádaní sa pomaly nenápadne približuje k obeti (biely kožuch ho výborne maskuje) a ak ho tuleň zbadá, medveď sa zastaví na mieste čakajúc kým tuleň od neho odvráti zrak. Na vzdialenosť 15 až 30 metrov začne šprintovať smerom ku koristi rýchlosťou až 55 km/h. Pri vyčkávaní nehybne striehne na ľade pri dýchacom otvore. Čaká kým sa tuleň vynorí, aby sa nadýchol, rýchlo sa ho zmocní, zahryzne sa mu do hlavy a odtiahne ho ďalej od diery, kde ho zožerie.
Rozmnožovanie.
Obdobie párenia prebieha na morskom ľade a to v apríli a máji. Od novembra do januára vrhá samica do diery v snehu alebo brlohu 1 až 3 mláďatá (obvykle 2). Matka ich kŕmi svojím mliekom počas zimného spánku. Malé medvieďatá prechádzajú na pevnú stravu v 3 mesiacoch. Matka sa o ne stará ešte 2 až 3 roky.
Ohrozenie.
Podľa stupňa ohrozenia IUCN je medveď biely klasifikovaný ako zraniteľný a 8 z 19 populácií v rozpade. Dlhý čas boli medvede biele lovené vo veľkej miere. Ich populácia sa stabilizovala po zavedení kontrol a kvót.

</doc>
<doc id="339192" title="Jarná (Cífer)" url="https://sk.wikipedia.org/wiki?curid=339192">
Jarná (Cífer)

Jarná je miestna časť obce Cífer v okrese Trnava. Leží asi 2 km severozápadne od Cífera na potoku Gidra proti jeho prúdu. Je malou dedinkou, pozostáva z približne 59 domov a žije tu približne 105 obyvateľov. Jej katastrálne územie má rozlohu 216 ha. V roku 1974 sa stala Jarná súčasťou Cífera. V obci prevažuje poľnohospodárska výroba. Najzaujímavejšími v dejinách obce sú jej niekdajšie názvy a kostol sv. Prokopa. Obec mala postupe štyri názvy: Dajta, Gocnod, Bozelechov a Jarná.
História.
Názvy obce.
Dajta, prípadne Dayta, sa uvádza v prameňoch v rokoch 1291, 1301, 1322, 1342, a 1412. Názov Gocnod sa vyskytoval v dokumentoch v rokoch 1412 (Goczknad sive Daytha), 1416 (Gothczgnad), 1509 (Gotznod), 1543 (Gotsgnaden), 1773 (Gottesgnad, po maďarsky Gocnód, po slovensky Gocnod). Božetechovo bol názov zavedený v roku 1946 a bol to nepresný preklad nemeckého Gottesgnaden (správny názov by znel Božia milosť, prípadne Milosť božia, analogicky k názvu obce Matka Božia pri Senci). 
Kostol.
Kostol v obci Dajta bol postavený približne v druhej polovici 13. alebo začiatkom 14. storočia. V roku 1311 sa pred Bratislavskou kapitulou vyrovnával spor, ktoré účastníkom bol aj kňaz Demeter, farár z obce. Farnosť sa spomína aj v súpisoch príjmov Ostrihomského arcibiskupstva z rokov 1335 a 1516. V súpise prepoštských fár z roku 1516 sa obec spomína v latinskej podobe ako ,"Villa Mendacii"", názov môže poukazovať na významné odpustky, ktoré sa tunajšiemu kostolu podarilo získať. Farnosť zanikla v 16. storočí, pravdepodobne príchodom reformácie. O kostole je zmienka z roku 1634, keď už bola dedina filiálkou cíferskej farnosti a bol zasvätený sv. Wolfgangovi. Je zrejmé, že sa jedná o pôvodné stredoveké patrocínium kostola. Môže to tiež poukazovať na skutočnosť, že tunajšia farnosť vznikla dôsledkom nemeckého osídlenia niekedy na prelome 13. a 14. storočia. Odrazilo sa to aj pri vývoji názvu obce, pretože po osídlení nemeckým obyvateľstvom sa po názve Dajta zaužíval nemecký názov Gottesgnaden - Božia milosť. Od roku 1728 už patrila do báhonskej farnosti. Cíferský farár dochádzal do obce každú štvrtú či piatu nedeľu, báhonský farár dochádza každú nedeľu a štvrtok. Okrem zasvätenia kostola (sv. Prokopovi) a prameňa vody, ktorý spomína Matej Bel, nijaká iná tradícia nepripomína pustovnícky pôvod sídliska - Jarnej.
Škola.
Do roku 1930 chodili jarnianske deti do školy do Báhoňa. Keďže Jarná odmietla prispieť roku 1930 na stavbu novej školy v Báhoni, musela si postaviť vlastnú školu. Prvým učiteľom bol F. Odler. Podľa kanonickej vizitácie z roku 1694 mala Jarná vlastného učiteľa, ktorý dostával od každého domu štyri kríže obilia. Táto škola však dlho neexistovala. 
Hospodárstvo.
Pričinením bývalého miestneho učiteľa J. Krištofiča 15. augusta 1949 vzniklo JRD I. typu s 13 členmi, na JRD III. typu s 35 členmi sa pretvorilo 8. septembra 1952. Roku 1957 po vstupe desiatich samostatne hospodáriacich roľníkov sa družstvo stalo celoobecným s 52 stálymi členmi a rodinnými príslušníkmi. Roku 1972 hospodárilo na 348 ha, na 50 % pôdy a pestovali obilniny, na 12,9 % a 37,1 % technické a kŕmne plodiny, vysadili sa aj 2 ha vinohradu. Družstevníci adaptovali, prípadne postavili potrebné budovy a zaobstarali si náležitú mechanizáciu. Jarnianske JRD teda patrilo k družstvám s vyššou úrovňou hospodárenia. Po tom ako sa Jarná pripojila k Cíferu sa jarnianske družstvo zlúčilo s cíferským družstvom Mier. Ešte predtým roku 1972 postavili členovia JRD masívnu poschodovú administratívnu budovu. Po zlúčení s Cíferom už nebola potrebná a bola prenajatá Slovenskej vysokej škole technickej v Bratislave ako detašovaný sklad. Súčasným vlastníkom je Vysoká škola zdravotníctva a sociálnej práce Sv.Alžbety. 

</doc>
<doc id="339758" title="Liou Šao-čchi" url="https://sk.wikipedia.org/wiki?curid=339758">
Liou Šao-čchi

Liou Šao-čchi (, ; * 24. november 1898 - † 12. november 1969) bol čínsky revolucionár, politik a v rokoch 1959 až 1968 predsedom ("de facto" prezidentom) Čínskej ľudovej republiky. V roku 1968 bol zosadený zo svojej funkcie a po následnom mučení roku 1969 zomrel, čím sa stal najvyššie postavenou obeťou Kultúrnej revolúcie. 
Život.
Šao-čchi sa narodil do bohatej farmárskej rodiny v južnej Číne. Roku 1921 odišiel študovať do Moskvy, kde ešte toho roho vstúpil do Komunistickej strany. Nasledujúceho roku sa vrátil do Číny, aby pomáhal organizovať štrajky. V roku 1927 sa stal členom Ústredného výboru strany. V rokoch 1934 až 1935 sa zúčastnil Dlhého pochodu a po príchode do Jen-anu sa stal politickým komisárom Novej štvrtej armády. Od roku 1942 bol členom Politbyra.
Po založení ČĽR roku 1949 sa stal podpredsedom vlády a zaoberal sa hospodárskymi záležitosťami. V roku 1959 nahradil Mao Ce-tunga na pozícii hlavy štátu a roku 1961 bol vymenovaný za jeho nástupcu. Bol medzi prvými, ktorí poukázali na chyby počas Veľkého skoku vpred, a preto ho označovali ako "čínskeho Chruščova". V šesťdesiatych rokoch pracoval s Teng Siao-pchingom na hospodárskom obnovení krajiny.
Smrť a rehabilitácia.
Po vypuknutí Kultúrnej revolúcie v roku 1966 bol spolu s Teng Siao-pchingom označený za kapitalistu a pravičiara a čelil mnohým osobným útokom. V októbri roku 1968 bol zbavený všetkých funkcií a krátko na to zomrel v domácom väzení. Jeho smrť bola oznámená až roku 1974.
Po nástupe Teng Siao-pchinga k moci roku 1978 bol rehabilitovaný a roku 1980 bol dodatočne vykonaný oficiálny štátny pohreb.

</doc>
<doc id="339787" title="Ganymedova fontána" url="https://sk.wikipedia.org/wiki?curid=339787">
Ganymedova fontána

Ganymedova fontána je neobaroková fontána nachádzajúca sa na Hviezdoslavovom námestí v Bratislave.
V roku 1886 dokončili stavbu monumentálnej budovy Mestského divadla. Priestor pred hlavným vchodom do divadla vyplnila umelecky riešená fontána od bratislavského sochára Viktora Tilgnera. Jej objednávateľom bola Prvá bratislavská sporiteľňa (), ktorá hotovú fontánu darovala v roku 1888 mestu.
Pri jej realizácii sa umelec plne podriadil existencii stavby divadla a svoju fontánu preto stvárnil tak, aby svojím vzhľadom monumentalitu budovy dopĺňala.
Námetom fontány sa stal antický mýtus o chlapcovi Ganymedovi, ktorý bol unesený do sídla bohov na Olympe Diom premeneným na orla.
Pri stvárnení architektonickej časti fontány sa autor nechal inšpirovať fontánami v parku Vily d'Este v Tivoli. V detailoch nadväzoval na donnerovskú tradíciu, ktorú skĺbil z bratislavskými reáliami. Krásnym príkladom tejto symbiózy sa stali postavičky detí na sokli fontány, držiacich v rukách štyri druhy najhojnejších dunajských rýb. Po obvode veľkej kamennej misy umiestnil Tilgner tri dvojice vodných zvierat typických pre dunajskú oblasť: vodné korytnačky, žaby a raky. 
Figurálne časti fontány podľa Tilgnerových modelov odliala do bronzu kovolejárska firma Beschorner v Budapešti.
Ganymedova fontána sa stala prvou verejnou fontánou v Bratislave s výlučne okrasnou funkciou, ktorá neslúžila na čerpanie vody či ako zdroj pitnej vody pre obyvateľov okolitých domov. Od doby svojho vzniku tvorí fontána jednotný architektonický celok s budovou niekdajšieho Mestského divadla.

</doc>
<doc id="339789" title="Fiorello Henry La Guardia" url="https://sk.wikipedia.org/wiki?curid=339789">
Fiorello Henry La Guardia

Fiorello Henry La Guardia (narodený ako Fiorello Enrico La Guardia, * 11. december 1882 – † 20. september 1947) bol New Yorku za tri funkčné obdobia v rokoch 19341945. Bol republikán, populárny primátor a silný stúpenec New Deal. La Guardia viedol zotavenie New Yorku po Veľkej hospodárskej kríze.
Pôvod.
La Guardia sa narodil v Greenwich Village talianskemu katolíckemu otcovi a matke židovského pôvodu. Jeho prostredné meno "Enrico" bolo zmenené na "Henry" (anglická forma "Enrico"), keď bol ešte dieťa. Žil v Arizone potom, čo jeho otec bol prepustený z pozície kapelníka v armáde v roku 1898. La Guardia slúžil na amerických konzulátoch v Budapešti, Terste a Rijeke v rokoch 1901 až 1906. Potom sa La Guardia vrátil do USA, aby dokončil svoje vzdelanie na New York University. Počas tejto doby pôsobil v Newyorskej spoločnosti pre prevenciu týrania detí a ako tlmočník amerického úradu pre imigráciu na prisťahovaleckej stanici Ellis Island (19071910).
Roky v Kongrese.
V roku 1914 sa stal námestníkom generálneho prokurátora New Yorku. V roku 1916 bol zvolený do Snemovne reprezentantov, kde mal povesť ako ohnivý a oddaný reformátor. V kongrese potom La Guardia zastupoval taliansky východný Harlem takmer nepretržite až do roku 1933. Podľa jeho životopiscu, historika Howarda Zinna tam boli dve prerušenia, jedno, keď slúžil v ozbrojených silách v rokoch 19171919 a druhé, keď slúžil ako šéf mestskej rady v New Yorku v rokoch 1920 a 1921.
Mimo kancelárie.
La Guardia krátko slúžil v ozbrojených silách v rokoch 19171919 ako veliteľ Armádnej leteckej služby Spojených štátov. Lietal s bombardérom Ca.5 na taliansko-rakúskom fronte počas prvej svetovej vojny.
V roku 1921 zomrela jeho žena na tuberkulózu. La Guardia sa s rastúcou depresiou obrátil k alkoholu. Po roku sa uzdravil a stal sa abstinentom.
Starosta New Yorku.
Bol talianskeho pôvodu a vyrastal v dobe, keď bola v New Yorku veľká zločinnosť. La Guardia nenávidel gangsterov, ktorí priniesli škodu talianskej komunite. Keď bol zvolený do prvého funkčného obdobia v roku 1933, prvé čo urobil potom, čo zložil prísahu, bolo, že zdvihol telefón a nakázal šéfovi polície zatknúť gangstra Lucky Luciana.
La Guardia bol ortodoxný republikán.
Bol to otvorený kritik Hitlera a nacistického režimu. V miestnom rozhlase v roku 1934 La Guardia varoval, že „súčasťou Hitlerovho programu je kompletné vyhladenie Židov v Nemecku“.
V roku 1941, ešte pred začiatkom účasti USA v druhej svetovej vojne prezident Roosevelt vymenoval La Guardiu ako riaditeľa nového Úradu pre civilnú obranu. Úrad bol zodpovedný za prípravu ochrany civilného obyvateľstva v prípade, napadnutia USA. Úrad bol tiež zodpovedný za udržiavanie verejnej morálky, podporu dobrovoľníckej služby a koordinácie s ďalšími federálnymi orgánmi. La Guardia zostal starostom New Yorku počas tohto pôsobenia.
Smrť.
Zomrel na rakovinu pankreasu vo svojom dome na 5020 Goodridge Avenue v Bronxe vo veku 64 rokov a je pochovaný na cintoríne Woodlawn v Bronxe.
Po La Guardiovi je pomenované Newyorské letisko LaGuardia a stredná škola "LaGuardia High School".

</doc>
<doc id="339898" title="Vrbie" url="https://sk.wikipedia.org/wiki?curid=339898">
Vrbie

Vrbie je obec, ktorá bola zatopená priehradou Liptovská Mara v roku 1975.
Nachádzala sa v severnej časti vodnej nádrže Bešeňová (súčasť vodného diela L. Mara), niekde na spojnici obcí Vlašky a Bešeňová. V čase zániku patrila obec už „veľkému okresu“ Lipt. Mikuláš, avšak v medzivojnovom období bola v okrese Nemecká (Partizánska) Ľupča a po jeho zrušení koncom 20.-tých rokov minulého stor. bola pričlenená do okresu Ružomberok, ktorý bol súčasťou vtedajšej Podtatranskej župy.
Obec mala 26 domov, z ktorých sa obyvatelia museli v rokoch 1964 – 1966 vysťahovať a svoje domy zrovnať so zemou. Najfrekventovanejšie priezvisko medzi obyvateľmi bolo „Rybársky/-a“, ktorého nositeľmi bola takmer polovica tamojších občanov.

</doc>
<doc id="339980" title="Administratívne členenie Belgicka" url="https://sk.wikipedia.org/wiki?curid=339980">
Administratívne členenie Belgicka

Ústava krajiny bola zmenená 14. júla 1993, čím sa vytvoril federálny štát s federálnou vládou a týmito administratívnymi jednotkami:
Problémy medzi jednotlivými orgánmi sa riešia na Arbitrážnom súde. Mechanizmus jeho fungovania dovoľuje kompromisy.
Flámske spoločenstvo v roku 1980 vytvorilo na území Flámskeho regiónu svoju vládu. Presahujúce územia regiónov a komunít vytvorili dve zvláštnosti: teritórium hlavného mesta Brusel je začlenené do oboch spoločenstiev a celá nemecky hovoriaca oblasť leží vo Valónsku. 
Na najvyššom stupni tohto usporiadania je federálna vláda, ktorá riadi zahraničné veci, rozvojovú pomoc, obranu, políciu, ekonomické otázky, sociálne veci, energetiku, telekomunikácie a vedecký výskum. Má obmedzené právomoci vo vzdelávaní, kultúre. Federálna vláda kontroluje viac ako 90 percent daní. Vlády jednotlivých komunít sú zodpovedné za otázky v oblastiach jazyka, kultúry a vzdelania vo väčšine škôl ako aj správy knižníc a divadiel. Tretí stupeň – regionálne vlády sa zaoberajú najmä oblasťami ako správa budov a majetku, bývanie alebo doprava. Napríklad povolenie na stavbu školy v Bruseli patrí pod verejný školský systém, ktorý spadá pod regionálnu vládu v Bruseli. No škola ako inštitúcia by spadala pod reguláciu flámskej vlády – ak by sa v nej vyučovalo po holandsky – alebo pod vládu francúzskeho spoločenstva – ak by sa v nej vyučovalo po francúzsky.

</doc>
<doc id="340258" title="Blue Ridge Mountains" url="https://sk.wikipedia.org/wiki?curid=340258">
Blue Ridge Mountains

Blue Ridge Mountains (po slovensky doslova „Vrchy modrého hrebeňa“) alebo len Blue Ridge sú pohorie a fyzickogeografická provincia Apalačských vrchov. 
Táto provincia pozostáva zo severnej a južnej fyzickogeografickej oblasti, ktoré sa rozdeľujú v blízkosti priepasti, ktorou preteká rieka Roanoke. Blue Ridge Mountains sa nachádzajú vo východnej časti Spojených štátov a ťahajú sa zo západu Georgie až po Pensylvániu. Západne od Blue Ridge leží Veľké apalačské údolie. Najvyšším vrcholom Blue Ridge je vrch Mount Mitchell vo výške nad morom.
Pohorie vzniklo počas Grenvillského vrásnenia a je geologicky tvorené žulami, rulami a vápencami. Svoj názov získalo podľa modrastej farby viditeľnej z väčších vzdialeností. Súčasťou pohoria Blue Ridge Mountains sú dva hlavné národné parky, a to Shenandoah National Park v jeho severnej časti a Great Smoky Mountains National Park v južnej časti. Pohorím prechádza aj 755 kilometrov dlhá cesta Blue Ridge Parkway.

</doc>
<doc id="340817" title="Auderghem" url="https://sk.wikipedia.org/wiki?curid=340817">
Auderghem

Auderghem (po holandsky Oudergem) je jedna z 19 obcí Bruselského regiónu. 
Poloha.
Nachádza sa v jeho juhovýchodnej časti. So zvyškom belgickej metropoly je spojená linkou 5 bruselského metra. V roku 2015 mal 31 985 už obyvateľov.
Obec má rozlohu 9,03 km2. Poštové smerovacie číslo je 1160. Kým zo severozápadnej strany obklopujú Auderghem ďalšie obce, ktoré tvoria Bruselský región, z juhovýchodnej strany ohradzuje túto obec les Forêt de Soignes. Hlavnými osami Auderghemu sú ulice Boulevard du Souverain a Chaussée de Wavre. Cez obec tiež prechádza estakáda diaľničného privádzača, ktorý spája Brusel s Luxemburgom. 
História.
Auderghem bol nezávislou obcou už v roku 1863. Vtedy mal len 1600 obyvateľov. Svojou nezávislosť získal potom, čo bola pôvodná obec rozdelená kráľovským dekrétom na tri časti (vznikli tiež nezávislé obce Watermael a Boitsfort). V roku 1911 bola zavedená železnica, ktorá spojila centrum Bruselu s neďalekou obcou Tervuren, kde sa nachádza zámocký park. Vďaka železničnej doprave sa mohol Auderghem rozvíjať. V roku 1956 sa v miestnom zámočku Val-Duchesse konala medzinárodná konferencia, počas ktorej bol položený základ tzv. Rímskym zmluvám, Európskemu hospodárskemu spoločenstvu a Euratomu. 
Obyvateľstvo.
Auderghem má približne 30 811 obyvateľov (2006). 

</doc>
<doc id="340883" title="Rýchlik (vlak)" url="https://sk.wikipedia.org/wiki?curid=340883">
Rýchlik (vlak)

Rýchlik je kategória vlakov osobnej prepravy u viacerých európskych železničných spoločností. Na Slovensku, v Poľsku a vo väčšej miere aj v Česku sú rýchliky hlavnou súčasťou dopravy. Rýchliky sa vypravujú na stredné až dlhé vzdialenosti a sú vedené prevažne klasickými súpravami s rušňom. Rýchliky sú zložené z vozňov 1. a 2. triedy alebo zmiešaných vozňov, jedálenských vozňov, vozňov na prepravu bicyklov alebo ležadlových a lôžkových vozňov. 
Od GVD 2015/2016 a GVD 2016/2017 ZSSK „prekategorizovala“ viacero rýchlikov do kategórie Regionálny Rýchlik z dôvodu možnosti využívania vozňov zakúpených z eurofondov, ide najmä o vlaky idúce počas špičky alebo o posilové rýchliky.
Od GVD 2020/2021 majú všetky spoje premávajúce na jednej linke rovnaký názov.
Rýchliky na Slovensku.
Linky.
Na Slovensku v súčasnosti (grafikon vlakovej dopravy 2020/2021) premávajú rýchliky na nasledujúcich linkách:
Komfort cestovania.
Prevažná väčšina spojov má radené vozne:

</doc>
<doc id="340926" title="Podzemnica olejná" url="https://sk.wikipedia.org/wiki?curid=340926">
Podzemnica olejná

Podzemnica olejná (neformálne: arašid(a), staršie arachida; lat. "Arachis hypogaea") je rastlina z čeľade bôbovité. Nerastie vo voľnej prírode, jedine umelo. Plodom je struk. Ide o strukovinu. Pestuje sa v tropických a subtropických krajinách. Kultivovaná podzemnica olejná bola pravdepodobne prvýkrát domestikovaná v údoliach Peru.
Spôsob tvorby strukov.
Po oplodnení žltých kvetov začína intenzívne rásť stopka, nesúca na konci oplodnený semenník, ktorý sa zavrtáva 3 –  hlboko do pôdy, kde sa vyvinie struk obsahujúci 1 – 7 semien, obalených fialovo-červeným oplodím.
Použitie.
Podzemnica olejná sa často pestuje pre semená – arašidy, búrske oriešky/orechy (staršie arachidy, slangovo buráky). Búrske oriešky predávané v obchodoch sa radia k suchým škrupinovým plodom (tiež škrupinové ovocie). Arašidový olej sa používa ako náhrada olivového oleja na výrobu jedlých tukov, tzv. arašidového masla v potravinárstve, a vo farmaceutickom priemysle na výrobu kozmetických výrobkov.
Produkcia.
Čína vedie v produkcii podzemnice olejnej, ktorá má podiel 41.5% z celkovej svetovej produkcie, nasleduje India (18.2%) a Spojené štáty (6.8%).

</doc>
<doc id="340945" title="Thomas Müller (futbalista)" url="https://sk.wikipedia.org/wiki?curid=340945">
Thomas Müller (futbalista)

Thomas Müller (* 13. september 1989, Weilheim in Oberbayern, Nemecko) je nemecký futbalový reprezentant hrajúci v Bayern Mníchov.
Müller je obojnohý futbalista a univerzálny ofenzívny hráč – môže nastúpiť ako ofenzívny záložník i na pozícii krajného útočníka.
Reprezentačná kariéra.
Zahral si v niekoľkých mládežnických tímoch Nemecka a následne bol nominovaný do seniorského tímu. Na majstrovstvách sveta 2010 v Juhoafrickej republike, sa stal najlepším strelcom s piatimi gólmi a najlepším mladým hráčom. V roku 2014 na majstrovstvách sveta v Brazílii strelil 5 gólov čím sa stal 2. najlepším strelcom turnaja a pomohol tímu k víťazstvu týchto majstrovstiev.
Svoju doterajšiu profesionálnu kariéru má Müller spojenú iba s Bayernom Mníchov. Predtým hral len za TSV Pahl, a to v detskom veku. V Bayerne sa postupne prebojoval do základnej zostavy. Po Majstrovstvá sveta 2010, kedy jeho trhová cena mnohonásobne vzrástla, uťal špekulácie ohľadne odchodu a uzavrel s klubom kontrakt na päť rokov.
S klubom slávil zisk ligového titulu sezóny 2012/13 a to 6 kôl pred koncom súťaže, v 28. kole nemeckej Bundesligy. 11. mája 2013 vo 33. kole prispel jedným gólom k víťazstvu 3:0 nad Augsburgom.
5. decembra 2012 v základní skupine F Ligy majstrov 2012/13 pomohol svojim gólom k výhre 4:1 nad BATE Borisov. Bayern tak oplatil Bieloruskému súperovi prehru 1:3 z Prvého vzájomného zápasu v skupine. 2. apríla 2013 vsietil gól počas štvrťfinálového súboja s Juventusom Turín, zápas skončil výhrou Bayernu 2:0. Rovnakým výsledkom dopadla aj odveta v Turíne a nemecký klub postúpil so skóre 4:0 ďalej. V prvom zápase semifinále 23. apríla 2013 bol u výhry 4:0 nad Barcelonou, ktorá dovtedy pôsobila veľmi suverénne. Müller odohral rovnako ako jeho spoluhráči veľmi dobré stretnutie, sám dal dva góly a na jeden prihral. Bayern si zabezpečil výbornú pozíciu do odvety. Thomas sa Trafil raz aj v odvete 1. mája, Bayern zvíťazí na Camp Nou 3:0 a suverénnym spôsobom postúpil do finále. Po zisku titulu vo finále LM nad Borussiou Dortmund (výhra 2:1) sa mohol radovať aj z víťazstva v DFB-Pokal. Vo finále 1. júna 2013 porazil Bayern VfB Stuttgart 3:2 a získal tak treble (tzn. Vyhral dve hlavné domácej súťaže plus titul v Lige majstrov resp. PMEK) ako siedmy európsky klub v histórii. Müller v zápase raz skóroval z penalty.
S Bayernom tiež vyhral v decembri 2013 aj Majstrovstvá sveta klubov v Maroku, kde Bayern porazil vo finále domácej tým Raja Casablanca 2:0, a v marci 2014 s predstihom (7 kôl pred koncom) získal ďalší bundesligový titul, v máji aj prvenstvo v DFB -Pokalu. V Lige majstrov 2013/14 skončila púť Bayernu v semifinále proti Realu Madrid.
Úspechy.
Bayern Mnichov
Nemecko
Osobný život.
Je ženatý. Manželka sa volá Lisa.

</doc>
<doc id="340994" title="Telomeráza" url="https://sk.wikipedia.org/wiki?curid=340994">
Telomeráza

Telomeráza je enzým, ktorý slúži na replikáciu telomér, koncov eukaryotických chromozómov. Replikačný mechanizmus, ktorý zreplikuje takmer celý chromozóm, totiž nie je schopný zreplikovať jeho koniec. Problém nastáva v tzv. "zaostávajúcom vlákne" (lagging strand), pre ktoré sa na konci chromozómu už nemôže vytvoriť primer. Na účely jeho doreplikovania preto existuje osobitný enzým telomeráza, ktorý má vlastnosti reverznej transkriptázy. To znamená, že vytvára DNA podľa matrice vo forme RNA. Táto RNA matrica je štruktúrnou súčasťou samotnej telomerázy.
Bez telomerázy by sa konce eukaryotických chromozómov pri každej replikácii DNA skracovali. Po určitom počte delení, ktorý nazývame Hayflickov limit, sa preto bunky bez aktivity telomerázy už nemôžu ďalej deliť. Telomeráza preto pracuje v bunkách, ktoré potrebujú väčší počet delení než dovoľuje Hayflickov limit, čo sú napríklad embryonálne bunky. 
Umelá stimulácia tvorby telomerázy by mohla byť jedným z faktorov, ktoré by pomohli oddialiť starnutie organizmu. Na druhej strane, až 90 % nádorov sa vyznačuje telomerázovou aktivitou, vďaka čomu majú nádorové bunky prakticky neobmedzený počet delení. Inhibícia telomerázy by preto naopak mohla pomôcť pri liečbe rakoviny.
Niektoré organizmy môžu mať viac bunkových delení, ako dovoľuje aj v neprítomnosti telomerázy. Takéto organizmy využívajú alternatívne riešenia replikácie koncov chromozómov. Kvasinky "Schizosaccharomyces pombe" napríklad svoje chormozómy cirkularizujú, čím sa stávajú podobnými bakteriálnym chromozómom, ktoré telomerázu nepotrebujú.

</doc>
<doc id="341027" title="Fiat Tipo (1988)" url="https://sk.wikipedia.org/wiki?curid=341027">
Fiat Tipo (1988)

Fiat Tipo je hatchback nižšej strednej triedy, ktorý v rokoch 1988 až 1995 vyrábala automobilka Fiat. Automobil mal motor vpredu a pohon predných kolies. Jeho podvozok využívali aj iné automobily Fiat.
História.
V januári roku 1988 predstavila automobilka Fiat model Tipo, ktorý bol nástupcom modelu Ritmo. Automobil v sebe predstavoval rad, na tú dobu, inovatívnych technických riešení. V ponuke bol celý rad benzínových motorov a niekoľko naftových. Dizajn Fiatu Tipo navrhla talianska dizajnérska spoločnosť IDEA. Takmer 70% podvozku bolo pozinkovaných, čo zlepšilo ochranu proti korózii. Automobil mal veľmi pohodlný a priestranný interiér. Preto v roku 1989 získal Fiat Tipo cenu Automobil roka (pokoril vozidlá Opel Vectra a Volkswagen Passat).
V roku 1993 prešiel modernizáciou (bola zmenená predná časť, zlepšila sa antikorózna ochrana a bezpečnosť). Tiež sa dostala do predaja 3-dverová verzia, ktorá bola lepšie vybavená a tiež mala silnejšie motory s väčším zdvihovým objemom.
Výroba Fiatu Tipo bola v Taliansku ukončená v roku 1995. Nástupcom Fiatu Tipo sa stali Fiat Bravo/Fiat Brava. V rokoch 1995 až 1997 bol Fiat Tipo vyrábaný v brazílskom Betim cez Fiat Automóveis.

</doc>
<doc id="341140" title="Martin Hranko" url="https://sk.wikipedia.org/wiki?curid=341140">
Martin Hranko

Martin Hranko (* 4. marec 1899, Žibritov – † 12. apríl 1940, Zvolen) bol slovenský prozaik, autor literatúry pre deti a mládež. Po gymnaziálnych štúdiách v Banskej Štiavnici študoval v r.1919 – 1923 filozofiu, históriu a zemepis na Filozofickej fakulte KU v Prahe, 1924 – 25 na Filozofickej fakulte UK v Bratislave. V r.1923 – 24 pôsobil ako stredoškolský profesor vo Zvolene, 1924 – 25 v Bratislave, od r.1925 opäť vo Zvolene.
Tvorba.
Literárne sa začal prejavovať od začiatku 20. rokov 20. storočia krátkymi beletristickými textami pre dospelých, v ktorých prevažne ironizoval dvojtvárnu morálku dobovej malomeštiackej spoločnosti ("Bodliaky", 1929). S týmto zámerom vytvoril aj humoristicko-satiristický román "Martahríbel" (vychádzal na pokračovanie v denníku A-Zet v r. 1938 – 39).
V literatúre pre deti je zakladateľom autorskej animovanej rozprávky, prostredníctvom ktorej sprítomnil dieťaťu zložitý proces medziľudských a spoločenských vzťahov. Najpresvedčivejšie to urobil v próze "Ježkovci", ktorá vychádzala najprv v 3. ročníku Slniečka (1929 – 30), knižne vyšla v matičnej edícii Dobré slovo (1930). Príbehová osnova rozprávky je založená na konfrontácii zákona ľudí a zákona zvierat, „kružín“, dvoch protikladných spoločenských hodnotových systémov. Výsledkov tejto konfrontácie je prvoplánové víťazstvo agresie a zloby, ktorú zosobňuje ľudský dravec, „tvor s puškou“, nad humánnejšou víziou sveta reprezentovanou spoločenstvom zvierat. Napriek tomu tragédia zákona kružín nie je prejavom rezignácie na život, ale je to faktor mobilizujúci k odvahe (medveď neprijíma pasívne smrť srnčaťa, ale stavia sa na odpor proti puške) a k zápasu proti zlu a násiliu. Tzv. pochmúrny fenomén (J. Kopál) nie je preto synonymum Hrankovho defetistického životného postoja. Je to prostriedok, ktorým autor paradoxne vyjadril svoj pozitívny vzťah k životu a jeho hodnotám.
Pochmúrnosť ako vonkajškové špecifikum autorovej tvorivej metódy je prítomná aj v dvojknihe "Burko, Vrabčiak Ťulko" (1931). Už dobová kritika však predpokladala, že tzv. pochmúrnosť, konkretizovaná na smutnom osude psa v službe surového človeka, nie je samoúčelná ani rezignujúca. Je to aktívny faktor, ktorý má v deťoch vytvoriť poznanie, „že osud Burka je totožný s osudom nejedného psa na dedine“ (V. Musilová). Oba texty však za úrovňou "Ježkovcov" zaostávajú. Ich významový plán nedisponuje originálnym posolstvom, kompozično-štylistická organizácia textu je zas statická a referenčná. Nie inak je to aj v súvislosti s ďalšou animovanou rozprávkou "Rosnička" (1935). Tentoraz Hranko chcel napísať „veselú detskú poviedočku“, v ktorej by na existenciálne problémy ľudského spoločenstva reagoval prostredníctvom satirickej hyperboly. V skutočnosti text neprojektoval ako satirickú alegóriu, ale ako antropomorfizované podobenstvo, pripomínajúce zvieracie príbehy Ľ. Podjavorinskej. Na rozdiel od Podjavorinskej chýba mu však presvedčivejšia humornosť a predovšetkým charakterová typovosť. V rozprávke zo života vtákov s názvom "Kukučka" (na pokračovanie vychádzala v Slniečku, 8. roč., 1934 – 35, knižne 1935) sa sústredil na prezentáciu prírodopisno-poznávacieho zreteľa, zdôraznením etického štatútu prírodného sveta, jeho inšpirujúcej možnosti pri humanizácii človeka sa však vyjadril aj k mravnej podstate ľudského spoločenstva. K animovanej rozprávke sa vrátil v texte "Furko, Murko a iné rozprávky", ktorý je v jazykovej korekcii spisovateľa J. F. Kunika vyšiel posmrtne r. 1947. Nadviazal ním na svoj detský debut, no na rozdiel od jeho sujetovej viacvrstvovosti sústredil sa v pokračovaní len na ďalší osud mladých Ježkovcov, Furka a Murka. Upustil pritom od konfrontácie zákona ľudí a zákona kružín, zameral sa výlučne na evokovanie svetlých stránok detstva. Úsmevná atmosféra, ktorá prežiaruje rozprávku, nie je teda ani výsledkom zábavnej situačnej komiky, ale vyplýva z postihnutia detskej psychiky.
Umeleckú literatúru pre deti M. Hranko obohatil tou svojou tvorbou, v ktorej animovanú a biologickú rozprávku nasýtil apelatívnym posolstvom o slobode, túžbou po čistých ľudských vzťahoch. Takýmto chápaním beletristického textu pre deti prispel k diferencovanejšiemu prejavu medzivojnovej detskej literatúry, pričom zdôraznením detskej hravosti vo svojom poslednom texte prekonal tzv. pochmúrny fenomén svojho debutu, a tým vytvoril umelecký precedens pre vznik modernej animovanej rozprávky na báze princípu detského aspektu.

</doc>
<doc id="341149" title="Jozef Melicher" url="https://sk.wikipedia.org/wiki?curid=341149">
Jozef Melicher

Doc. PhDr. Jozef Melicher (* 20. marec 1929, Hronské Kľačany – † 9. január 2008, Nitra) bol literárny historik, kritik, prozaik, publicista, spisovateľ, etnológ a vysokoškolský pedagóg. Zozbieral viac ako 500 povestí z regiónov Hontu, Tekova, Požitavia, Ponitria a z hornej Trnavy.
Život.
Po absolvovaní učiteľskej akadémie v Leviciach pôsobil najprv ako výpomocný učiteľ v Jure nad Hronom a Dolnom Ohaji, potom ako učiteľ na strednej škole v Želiezovciach a odbornom učilišti pri závode S.M. Kirova v Tlmačoch. Externe študoval na Vysokej pedagogickej v Bratislave odbor slovenský jazyk a literatúra. Od r.1960 do r.1966 pracoval v okresnom archíve v Leviciach, od r.1966 na Katedre slovenského jazyka a literatúry PF v Nitre. V období tzv. normalizácie pracoval najskôr ako pomocný robotník v Bytovom podniku v Nitre (1973 – 1979), potom v Archeologickom ústave SAV v Nitre ako knihovník. Roku 1990 sa vrátil na PF v Nitre, kde pôsobil až do odchodu do dôchodku.
Tvorba.
Odborná tvorba.
Publikovať začal r. 1944 v mesačníku Spolku sv. Vojtecha Dobrý Pastier. Neskôr publikoval v Slobode, v dvojtýždenníku Plameň, v normalizačnom období uverejňoval recenzie v týždenníku Nové knihy a v Matičnom čítaní. R. 1990 vydal prácu "Poézia katolíckej moderny" (1990). Ide o študijný materiál, ktorý obsahuje genézu slovenskej katolíckej moderny a profily jej štyroch reprezentantov – exulantov a ostatných domácich predstaviteľov. Dielo "Zamlčovaná literatúra" (1995) pozostáva z prednášok, štúdií a recenzií o zamlčovaných autoroch a ich dielach s dôrazom na autorov slovenskej katolíckej moderny. V ďalších dvoch publikáciách "Literárne stopy pod Zoborom" (1999) a "Literárne stopy pod Slovenskou bránou" (2000) uverejnil štúdie o literárnych tradíciách uvedených oblastí. Z kultúrno-historického hľadiska zaznamenal osoby, ktoré sú s regiónom nejakým spôsobom spojené, ale aj fakty súvisiace s rozmachom teritória. Napokon v súbore štúdií a článkov "Premeny folklórnych textov" (2004) sa zaoberal životom folklóru v súčasnosti, problematikou adaptácií a úprav folklórnych textov, a to aj v súvislosti s potenciálnymi detskými adresátmi.
Povesťová tvorba.
Hlavný literárny okruh jeho tvorivej činnosti tvoria knihy povestí. Zbierkou povestí sa predstavil už v roku 1974, keď vyšla jeho kniha Andreja Chudobu "Sedemdesiatsedem povestí spod slovenskej brány". Folklórne texty v skutočnosti zozbieral Jozef Melicher, Andrej Chudoba ich zbeletrizoval. Meno spoluautora sa z kádrových dôvodov nemohlo uviesť. Po nej už nasledovali tri Melicherove vlastné zbierky a ako prvá vyšla kniha "Tekovské povesti" (1989). Obsahuje stodvadsaťtri beletristicky spracovaných ľudových povestí z tekovskej oblasti v troch skupinách – príbehy historické v kapitole "Dávne chýry", príbehy poverové v časti "Každá mátoha inak máta" a príbehy humoristické v bloku "Smiech nie je hriech". Záverečná časť "Slovo na záver" je vlastne hodnotiacou štúdiou o folklóre a povestiach. Ďalšou autorovou knihou je dielo "Hontianske povesti" (1996). Táto zbierka pozostáva z deväťdesiatich deviatich historických, poverových, žartovných rozprávaní spod Sitna a dolného Poiplia. Kompozičná štruktúra tohto diela je veľmi podobná predchádzajúcej, čo do istej miery súvisí s autorovým chápaním povestí a najmä ich členením. Melicher triedi povesti do troch skupín: na historické, poverové a prekáračkové. Takéto triedenie je veľmi ústretové aj voči detským príjemcom, čo sa sám autor pokúsil využiť konkrétne v zbierke povestí "Od Zobora po Sitno" s podtitulom "Historické povesti a folklórne črty z južného Slovenska" (1998). Dielo vyšlo s doložkou Štátneho pedagogického ústavu, kde sa odporúča ako doplnkové čítanie pre základné školy. Jeho obsahom sú vybrané povesti z predchádzajúcich dvoch Melicherových knižných vydaní vhodné pre detského čitateľa. Poslednú knihu povestí "Požitavské povesti" (1998) vydal v spoluautorstve s Jozefom Trubínim, ktorý povesťové látky zozbieral. V zbierke sa nachádza päťdesiattri pamätihodných podivných poverových a prekáračkových príbehov z povodia Žitavy. Tematické rozvrstvenie príbehov sa opiera o tri základné atribúty, ktoré odjakživa jestvovali v predstavách ľudu: atribút historicity, atribút iného sveta a atribút sebairónie. Vo všeobecnosti možno Melicherovým povesťovým zbierkam priznať štatút životného optimizmu, čo je nakoniec príznačné pre celú ľudovú slovesnosť, no v Melicherovej tvorbe ide o povýšenie tohto javu na tvorivý princíp.
Ostatná tvorba.
Za osobitnú zmienku stoja ďalšie dve autorove diela. Ide o výkladový slovník nárečia z okolia Levíc "Krátky slovník nárečia slovenského tekovsko-čilejkárskeho" (1996) s doslovom Andreja Chudobu a o dielo "Čilejkárska rapsódia" (1998), obsahujúce folklórne obrázky s piesňovými vsuvkami z oblasti tzv. čilejkárskych obcí.
Roku 1982 vydal Melicher ako samizdat zborník "Verše vínorodých vŕškov (Malá antológia slovenskej poézie o víne a viniciach)".

</doc>
<doc id="341180" title="Križiak obyčajný" url="https://sk.wikipedia.org/wiki?curid=341180">
Križiak obyčajný

Križiak obyčajný (staršie: pavúk je to pesrižiak, pavúk krížový; zriedkavo: križiak záhradný; ľudovo a staršie: križiak; lat. "Araneus diadematus", staršie: "Aranea cruciger", "Aranea diadema", "Aranea diademata", "Aranea diadematus", "Epeira diadema") je druh pavúka z čeľade križiakovité ("Araneidae").
Výskyt.
Ide o jeden z najbežnejších druhov pavúkov, na Slovensku. Je veľmi hojný. Robí si okrúhle siete na kríkoch, stromoch a medzi vyššími bylinami.
Celkovo sa vyskytuje v Európe a v Severnej Amerike (časti USA a Kanady). Obýva najmä lesy a záhrady.
Opis.
Samec meria 5 – , samička 10 – . Vyskytuje sa vo farebných variáciách od sivej po čiernu. Mláďatá sa liahnu z kokónov v máji. Najprv žijú spolu, neskôr sa rozptýlia a tkajú malé, siete. Prezimujú ako pavúky veľké 3 –  a dospievajú v auguste budúceho roku.

</doc>
<doc id="341504" title="Waddensee" url="https://sk.wikipedia.org/wiki?curid=341504">
Waddensee

Waddenzee je pobrežná časť Severného mora medzi obývanými a neobývanými Frískymi (tiež Wadskými) ostrovmi a pevninou Holandska, Nemecka a Dánska. Je dlhá a priemerne široká. Je to oblasť s nesmiernou ekologickou hodnotou a väčšina jej rozlohy je Chránená krajinná oblasť. Wadenzee sa využíva aj na rybárstvo, turistiku a v holandskej časti na ťažbu zemného plynu.
Prehľad.
Pre Waddenzee sú typické plytčiny a piesčiny, ktoré vznikajú pri odlive a sú rozdelené hlbokými a plytkými brázdami. Pozdĺž pobrežia je väčšinou piesčina, ktorá je pri každom prílive zaplavovaná slanou morskou vodou. Do Waddenzee ústia v nemeckej časti rieky Ems, Vezera a Labe a v Holandsku IJssel a všetky vodné toky ústiace do jazera IJsselmeer.
Ochrana.
Táto oblasť patrí od 1987 medzi Ramsarské lokality a od roku 2009 je na zozname svetového dedičstva UNESCO.

</doc>
<doc id="341573" title="Jelša lepkavá" url="https://sk.wikipedia.org/wiki?curid=341573">
Jelša lepkavá

Jelša lepkavá () je listnatý opadavý strom z čeľade brezovité (). Väčšinou dorastá do výšky približne 30 metrov a dožíva sa veku asi 100 rokov, v niektorých prípadoch aj približne 200 rokov. Kvitne vo februári až apríli, skôr ako jej vypučia listy. Je to jednodomá rastlina. Je to brehová rastlina. Rastie väčšinou na brehoch vodných plôch, ako sú rybníky, močiare, jazerá alebo priehrady. Má silno lepkavé listy s pílkovitým okrajom. Má samičie kvety šištice.
Jelša lepkavá má kôru, ktorá sa používa výlučne v ľudovom liečiteľstve a v homeopatii. Ľudoví liečitelia využívajú triesloviny z kôry a pripravujú z nej odvar na kloktanie pri zápaloch ústnej dutiny a hltana alebo ju používajú na prípravu klystírov pri črevnom krvácaní. Homeopaticky sa kôra jelše uplatňuje ako liečivo pri ochoreniach kože.

</doc>
<doc id="341584" title="Emma Thompsonová" url="https://sk.wikipedia.org/wiki?curid=341584">
Emma Thompsonová

Emma Thompsonová (*15. apríl 1959, Londýn, Spojené kráľovstvo) je britská herečka a scenáristka. V roku 1992 získala niekoľko hereckých cien, vrátane Oscara a ceny BAFTA, za najlepšiu herečku za jej výkon v britskej dráme "Howards End".V roku 1995 napísala scenár k filmu Rozum a cit podľa románu Jane Austen, za ktorý získala Oscara v kategórii najlepší adaptovaný scenár. Vo filme zároveň stvárnila postavu Elinor, za ktorú si odniesla cenu BAFTA za najlepšiu herečku v hlavnej úlohe. Emma Thompsonová je patrónom rady pre utečencov.
Detstvo.
Narodila sa v londýnskej štvrti Paddington. Jej otcom bol herec Eric Thompson, matkou škótska herečka Phyllida Law. Má mladšiu sestru Sophie, ktorá je tiež herečkou. Emma strávila časť svojho života v Škótsku a vraví, že sa "cíti ako Škótka". 
Vzdelanie.
Chodila do Camden School pre dievčatá a neskôr študovala anglický jazyk na Newnham College na University of Cambridge, kde sa stala členkou a viceprezidentkou univerzitného komediálneho súboru, Footlights. Jej herecký talent bol už v tej dobe natoľko pôsobivý, že agent Richard Armitage s ňou podpísal kontrakt dva roky pred ukončením štúdia. Emma doštudovala Cambridge v roku 1980. Čoskoro nato sa preslávila hlavnou úlohou vo West Ende obnovou muzikálu "Ja a moje dievča".
Kariéra.
Emma najskôr účinkovala v televízii vrátane komediálnej show "Alfresco", vysielanej v rokoch 1983 a 1984. V roku 1984 hosťovala spolu so Fry a Laurie v epizóde "Bambi" sitkomu "The Young Ones".V roku 1987 začal jej prelom úlohou hrdzavovlasej rockovej gitaristky Suzi Kettles v kultovom televíznom seriáli "Tutti Frutti". Nasledoval seriál "Fortunes of War", v ktorom si zahrala so svojím budúcim manželom Kennethom Branaghom. Za tieto dve úlohy (1987) vyhrala cenu BAFTA v kategórii najlepšia herečka.Jej prvá filmová úloha bola v romantickej komédii Richarda Curtisa "The Tall Guy" (1989), kde hrala po boku Jeffa Goldbluma. Jej kariéra sa naštartovala a začala dostávať pochvalné kritiky za svoje výkony, ako bola napríklad úloha v "Howards End" (1992), za ktorý dostala Oscara za najlepší ženský herecký výkon, v časti "Gareth Peirce", právnička v "Guildford Four", v "In the Name of the Father", "The Remains of the Day" a britská maliarka Doru Carringtonová vo filme Carrington.Ďalšieho Oscara získala v roku 1996 za najlepší upravený scenár podľa románu Jane Austenovej Rozum a cit. Film režíroval Ang Lee. Hrala vo vedľajšej úlohe ako Sybille Trelawneyová v Harry Potter a väzeň z Azkabanu a Harry Potter a Fénixov rád.V roku 1997 si zahrala v snímke "Zimný hosť" (The Winter Guest) spolu so svojou matkou Philidou Law, v réžii Alana Rickmana, s ktorým účinkovala vo viacerých filmoch, napríklad aj v bláznivej romantickej komédii Láska nebeská z roku 2003.V októbri 2005 sa prvýkrát vysielal film "Kúzelná opatrovateľka" (Nanny McPhee), ku ktorému scenár upravila práve Emma podľa knihy Christianna Branda. Vo filme "Stranger Than Fiction" hrá úlohu autorky, ktorá plánuje zabitie hlavnej postavy svojej knihy Harolda Cricka, ktorý sa stane skutočným človekom.Vo filme "I Am Legend" hrala doktorku (cameo). V "Last Chance Harvey" si zahrala s Dustinom Hoffmanom. V roku 2009 sa objavila v snímke "An Education" a tiež si zahrala v novom filme Richarda Curtisa "The Boat That Rocked".V roku 2011 sa vrátila k stvárneniu Sybille Trelawneyovej v poslednej časti filmovej adaptácie Harry Potter a Dary smrti. 
Osobný život.
Na Cambridge mala románik s hercom Hughom Lauriem.20. augusta 1989 sa vydala za herca Kennetha Branagha. Hrali spolu v niekoľkých filmoch a v televíznom seriáli "Fortunes of War". Rozviedli sa v októbri 1995.V roku 2003 v Dunoone v Škótsku sa vydala za herca Grega Wisea. Majú spolu dcéru Gaiu Romilly (*1999). 
Externé odkazy.
Emma Thompson na csfd 

</doc>
<doc id="341763" title="Motorový vozeň 812 ZSSK" url="https://sk.wikipedia.org/wiki?curid=341763">
Motorový vozeň 812 ZSSK

Motorové vozne radu 812 Železničnej spoločnosti Slovensko vznikli v rokoch 2001 až 2006 modernizáciou starších motorových vozňov 810 a prípojných vozňov 011 v ŽOS Zvolen.
Konštrukcia.
Pri modernizácii zostala zachovaná pôvodná vozňová skriňa aj podvozky, obe časti boli opravené. Interiér vozňa bol modernizovaný s novými čalúnenými sedadlami, determálnymi oknami, priestor bol odhlučnený. Najväčšou zmenou je však nový motor od firmy MAN, nová automatická prevodovka a nápravové prevodovky. Vďaka novému riadiacemu systému je možné používať viacčlenné riadenie. V priebehu modernizácií došlo k rôznym menším zmenám, napr. k inštalácii informačného systému pre cestujúcich.
Vozeň 812.008 bol modernizovaný na verziu LUX. Zmena sa dotkla hlavne interiéru: boli dosadené nové sedadlá v usporiadaní 2+2 v radoch za sebou (tzv. "letecké usporiadanie"), priestor pre cestujúcich je klimatizovaný, vonkajšie dvere majú dopytové otváranie.
Vývoj a výroba.
Po úspešných motorových vozňoch 811, ktoré vznikli čiastočne prestavbou, čiastočne ako novostavby, rozhodli ŽSR o modernizácii ďalších vozňov radu 810. Bol však zachovaný pôvodný dizajn, hydromechanický prenos výkonu a skrine pôvodných vozňov, ktoré boli kompletne opravené. Počas roka 2001 vznikli dva prototypy, do pravidelnej prevádzky boli zaradené v roku 2002. Prvých desať vozňov vzniklo z prípojných vozňov 011, ostatné z motorových vozňov 810. Modernizácie na rad 812 skončili na konci roka 2006, keď existovalo už 64 vozidiel a vznikal prototyp motorovej jednotky 813.
Prevádzka.
Motorové vozne boli vyvinuté pre zaistenie regionálnej dopravy (vozbu prevažne osobných vlakov) na vedľajších, neelektrifikovaných tratiach.
V súčasnosti (grafikon vlakovej dopravy 2020/2021) sú dislokované vo väčšine dep na Slovensku, kde zaisťujú výkony na nasledovných vozebných ramenách:

</doc>
<doc id="341811" title="Rasputin (film)" url="https://sk.wikipedia.org/wiki?curid=341811">
Rasputin (film)

Rasputin (Rasputin: Dark Servant of Destiny) 1996, je biografiou ruského mystika Rasputina spracovanou z pohľadu chlapca, ktorým je cárovič, ktorý príbeh rozpráva. Vo filme predviedli výborne výkony Alan Rickman ako Rasputin, Ian McKellen ako cár Mikuláš II., a Greta Scacchi ako cárovná, matka chorého chlapca. Dôkazom toho je množstvo nominácii a tri Zlaté glóbusy ktoré film získal.
Dej.
Film začína na Sibíri, kde je asi 10-ročný Rasputin skúšaný dedinčanmi pre svoje jasnovidecké schopnosti. Rasputin prekvapuje, keď miestneho boháča označí za zlodeja koní. Je za to potrestaný. V zapätí sa dej filmu posunie asi o desať rokov do podobnej situácie, kde Rasputin vezie na sánkach náklad a je dotazovaný čoby jasnovidec. Odpoveď nenachádza a dochádza ku konfliktu; keď osamie, uvidí Pannu Máriu, ktorá mu povie čo má ďalej robiť.
Tak Rasputin prichádza do Petrohradu, kde miestnemu kňazovi tvrdí, že videl Pannu Máriu a ona mu prikázala prísť. Kňaz sa dotkne jeho čela na mieste kde sa Rasputina údajne dotkla Panna Mária a uverí mu.
&lt;br&gt;Odporučí Rasputina cárovnej, ktorá sa trápi pre chorého syna, cároviča. Ten trpí hemofíliou, nehoja sa mu rany, krváca, lieky mu nepomáhajú. Cárovná v zúfalstve skúša všetko a tak napriek námietkam cára púšťa opitého Rasputina k chlapcovi. 
Chlapcovi sa hneď druhý deň zázračne polepší, čo doktor obhajuje tým, že zabral nový liek, ktorý nasadil pred týždňom. 
Cárovná ale verí, že chlapca vyliečil Rasputin a tak sa Rasputin dostáva do priazne cára, cárovnej, do ich domu, kde stoluje spolu s celou cárovou rodinou.
Je očarujúco prostý, úprimný, ľudský, pokorný a pritom posadnutý sexom a pitím.
Rasputinova biografia hovorí o jeho veľkom politickom vplyve na cára. Film však obsahuje len málo pasáži s politickou témou, venuje sa hlavne promiskuitnému a búrlivému spôsobu života, ktorý Rasputin viedol a pre ktorý na neho cár opakovane zanevrel. 
Rasputin sa nakoniec vždy vrátil, pretože chorý cárovič ho potreboval. Zdravotný stav sa mu niekoľkokrát zhoršil a vždy mu pomohol práve len on.
Revolucionári sa búria viac a viac a Rasputin pridáva na cárovej nepopularite a to nie len u ľudu, ale aj u šľachty. Zo značnej časti šľachtičných si urobil súkromný hárem a káže o voľnej láske. Medzitým priznáva cárovnej, že Pannu Máriu nevidel očami, ale len v mysli a tým stráca jej priazeň.
A tak sa šľachta rozhodne Rasputina zbaviť. Ten tuší svoj koniec a tak cárovi, ktorý je na fronte v Prvej svetovej vojne napíše list, v ktorom píše o svojej smrti, ktorá bude aj jeho koncom. Ešte v ten večer sa ho pokúsia opakovane zavraždiť.
Téma, biografia aj podanie historických faktov v tomto filme je stvárnené presvedčivými hereckými prevedeniami. Pôsobivosť filmu umocňuje nevinnosť chlapca, ktorý celý príbeh sprevádza rozprávaním, ako vníma on dianie okolo seba, dianie, ktoré nakoniec skončilo vyvraždením celej cárskej rodiny.
Externé odkazy.
O filme Rasputin na ČSFD

</doc>
<doc id="341854" title="Quartier d’Auteuil" url="https://sk.wikipedia.org/wiki?curid=341854">
Quartier d’Auteuil

Quartier d’Auteuil ("štvrť Auteuil") je 61. štvrť v Paríži, ktorá je súčasťou 16. obvodu. 
Má rozlohu 303 ha a ohraničujú ju Boulevard périphérique na juhu a na západe, Rue de l'Assomption a Rue de Boulainvilliers na severe a rieka Seina na východe.
Dejiny.
V roku 1109 sa majiteľom miestneho panstva stal parížsky kláštor sv. Geneviève. V jeho majetku zostala dedina až do Veľkej francúzskej revolúcie, kedy sa z nej v roku 1790 stala samostatná obec Auteuil. V rokoch 1840 - 1845 pri stavbe nových mestských hradieb došlo k rozdeleniu územia Auteuil na dve časti. Od 1. januára 1860 sa časť obce vo vnútri hradieb stala súčasťou Paríža a zostávajúca, oveľa menšia časť bola pripojená k mestu Boulogne-Billancourt. Dnešná štvrť tak nesie názov zaniknutej obce.

</doc>
<doc id="341862" title="Bibliofília" url="https://sk.wikipedia.org/wiki?curid=341862">
Bibliofília

Bibliofília (z gréckeho slova "biblos" – kniha a "filia" – láska, náklonnosť), slovensky knihomilstvo je termín vyjadrujúci lásku ku krásnym (starým i novým) a často vzácnym knihám a ich zbieranie. Odvodene výraz označujúci krásnu knihu, vydanú so zvláštnym zreteľom k úprave (typografii), často ilustrovanú originálnymi grafikami. Vychádza spravidla v malom náklade na kvalitnom papieri a jednotlivé výtlačky bývajú niekedy číslované a podpísané autorom (resp. zostavovateľom, či grafikom – ilustrátorom a pod.).
Popri bibliofílii existuje takisto chorobná posadnutosť knihami – "bibliománia". "Bibliofilstvo" je zase knihomoľstvo, zberateľstvo vzácnych alebo krásnych tlačí a kníh.
História.
O súkromnom zberateľstve kníh sa hovorí už v staroveku. Stredovekí panovníci zakladali knižnice a knihy dávali prepisovať pisárskymi dielňami (zväčša v kláštoroch). Zbieranie kníh dostalo odlišný charakter po vynájdení kníhtlače (v roku 1448 Johannes Gutenberg vytlačil jednolistový kalendár "Almanach auf das Jahr 1448"), keď knihy prestali byť unikátmi a prví tlačiari sa zároveň snažili súperiť s rukopismi. Iným smerom sa koncom 15. storočia vydali talianski kníhtlačiari v Benátkach (napr. Aldus Munutius), ktorí vytvorili nové písma, takže sa ich knihy už nepodobali rukopisom.
Vo vydávaní krásnych kníh pokračovali aj barokoví tlačiari, popri bežných tlačiach pre širšiu potrebu. Masové vydávanie kníh v 19. storočí, umožnené strojovou výrobou papiera a tlačiarenskými strojmi, viedlo k istému úpadku kvality kníh. Proti tomuto trendu sa postavil anglický spisovateľ John Ruskin (18191900) a výtvarník a reformátor William Morris (18341896), zakladateľ hnutia "„Arts and Crafts“" („umelecké remeslá“), ktorý sa snažil o obnovu umeleckých remesiel a začal vydávať krásne knihy.
Bibliofilské vydania.
Ruskinove a Morrisove myšlienky sa rýchlo presadili a vydavatelia sa začali viac starať aj o výtvarnú stránku a dokonalú úpravu kníh. Hlavne krásna literatúra, aj keď vychádzala v tzv. lacných vydaniach, mala časť nákladu, ktorá sa tlačila na lepšom papieri, prípadne s grafickou výzdobou. Popri tom začali vznikať edície „bibliofilských“ kníh – väčšinou básní a krátkych próz v malom náklade a s originálnou grafickou výzdobou – určené hlavne pre zberateľov.
Na Slovensku začali také knihy vydávať napr. Matica slovenská v Turčianskom Svätom Martine (KÚS – Kníhtlačiarsky účastinársky spolok), Ján Párička v Ružomberku, Leopold Mazáč v Prahe a pod. Pridávali sa i menší „nakladatelia“ – Spolok bibliofilov na Slovensku v Bratislave, František Urbánek v Trnave, skupina DAV v Bratislave, združenie Aligátor a Skarabeus v Trnave – Bratislave, Slovenská grafia, Linografia Karola Jaroňa a ďalší. S týmto súvisel aj nový záujem o typografiu (v Turč. Svätom Martine viedol typografický kurz prof. Vodrážka), o umelecké knižné väzby a o drobnú grafiku (Ex libris – najmä M. Galanda a Ľ. Fulla). Z výtvarníkov sa na tejto bibliofilskej činnosti podieľali najmä Mikuláš Galanda, Ľudovít Fulla, Martin Benka, J. Alexy, J. Vodrážka, A. V. Hrska, J. Šváb, neskôr R. Fábry, L. Guderna, V. Hložník, D. Šulc, J. Mudroch, Š. Bednár, V. Chmel a iní.
13. marca 1930 bol v Bratislave založený Spolok bibliofilov na Slovensku.

</doc>
<doc id="341929" title="Cinquain" url="https://sk.wikipedia.org/wiki?curid=341929">
Cinquain

Cinquain (čítaj "senkén") je básnická forma, ktorú vytvorila americká poetka Adelaide Craps na začiatku 20. storočia. Má ustálenú formu rovnako ako napr. haiku či tanka. Vlastne bola reakciou na tieto formy.Tento žáner pozorného autora môže naučiť ako pôsobia jednotlivé slovné druhy na výstavbu básne. Pomenovanie pochádza z francúzštiny, je odvodené od slova päť a značí „päticu“, „súbor piatich prvkov“. Učí nás vyjadrovať sa stručne, jasne, hutne, k veci.
Pravidlá výstavby pre Cinquain.
Cinquain je päťveršová báseň.Prvý verš je silno príznakové podstatné meno.Druhý sú dve prídavné mená, ktoré 1. verš modifikujú, dávajú mu jedinečnejšie vlastnosti.Tretí verš dynamizuje celú báseň, sú to tri slovesá. Posúvajú podstatné meno do zaujímavých situácií.Štvrtý verš je nosný. Vyjadruje postoj autora, pripravuje báseň na pointu/ variuje pôvodný význam prvého verša. Skladá sa zo štyroch slov. Autor musí uvažovať nad výberom slov a ich skrátenou významovou kombináciou.Piaty verš je opäť podstatné meno, ktoré určitým spôsobom, metaforicky, súvisí s tým prvým. A tak uzatvára celú báseň - /prirovnanie, metaforu/ do celku... Posledný verš – slovo je pointou, ktorá vytvára určitý estetický zážitok.
Šablóna na cinquain
Zásady.
Cinquain má niektoré zásady, ktoré je povinnosť dodržať, aby sa dal formálne považovať za cinquain:
Príklady.
Krajinadivoká, smädnášermujem, vzdychám, lákamsľubujem Ti svoju vernosťPathagonia
lečoaromatické, paradajkovébublá, vonia, lákana slaninke s vajíčkomvečera
štetecštíhly, elegantnýkĺže sa, tvorí, prezrádzazatancoval mi bez hudbyerotika

</doc>
<doc id="341958" title="Quartier du Combat" url="https://sk.wikipedia.org/wiki?curid=341958">
Quartier du Combat

Quartier du Combat ("štvrť Boj") je 76. štvrť v Paríži, ktorá je súčasťou 19. obvodu. 
Má rozlohu 129,5 ha a ohraničujú ju ulice Rue de Belleville na juhu, Boulevard de la Villette na západe, "Rue de Meaux" na severozápade, Rue de Crimée na severovýchode a "Rue de la Villette" na východe.
Dejiny.
Štvrť bola pomenovaná podľa námestia "Place du Combat", ktoré bolo v roku 1945 premenované na "Place du Colonel-Fabien". V rokoch 1778 - 1850 tu stála drevená aréna, v ktorej sa konali zápasy zvierat. Aréna stála až za mestskými hradbami nazývanými "Fermiers généraux". Za hradbami sa tiež nachádzala šibenica Montfaucon. Bola to trojposchodová kamenná stavba, kde bolo možné obesiť až 50 osôb naraz. Horné poschodia boli vyhradené pre osoby šľachtického pôvodu. Boli tu popravovaní previnilci voči kráľovi a štátu.

</doc>
<doc id="341996" title="Priatelia Zeme – SPZ" url="https://sk.wikipedia.org/wiki?curid=341996">
Priatelia Zeme – SPZ

Priatelia Zeme - SPZ je neziskové a nezávislé občianske združenie (OZ) pôsobiace od roku 1996, venujúce sa problematike ochrany životného prostredia na Slovensku ale i v globálnom meradle. Zameriava sa predovšetkým na minimalizáciu znečisťovania prostredia odpadmi a toxickými látkami. Okrajovo sa venuje aj podpore udržateľných riešení ďalších ekologických problémov a ich ekonomickým a sociálnym súvislostiam. Snaží sa aktívne brániť činnostiam škodlivých pre ľudí a prírodu.
Medzinárodné zapojenie.
Najvýznamnejšie členstvo Priateľov Zeme - SPZ v medzinárodnej organizácii predstavuje práca v asociácii environmentálno - sociálnych organizácií Priatelia Zeme Slovensko. Prostredníctvom nej sú členom Friends of the Earth International (FoEI), najväčšej federácie ekologických organizácií na svete, pôsobiacej v 71 krajinách.

</doc>
<doc id="342043" title="Kráľova reč" url="https://sk.wikipedia.org/wiki?curid=342043">
Kráľova reč

Kráľova reč (po anglicky "The King's Speech") je britská historická dráma, ktorú režíroval Tom Hooper a napísal David Seidler. Vyhrala cenu People's Choice Award na Torontskom medzinárodnom filmovom festivale v roku 2010 a bola nominovaná na dvanásť Oscarov. Vo filme si v hlavných úlohách zahrali Colin Firth, Geoffrey Rush a Helena Bonham Carterová.
Dej.
V 30. rokoch 20. storočia sa vo Veľkej Británii princ Albert, druhorodený syn kráľa Juraja V., trápi s vážnym problémom – koktaním. Pod nátlakom svojej manželky sa stretáva s Lionelom Logueom, austrálskym logopédom, ktorý má neortodoxné metódy. Až na malé rezervy princa Logueova metóda prekvapivo funguje. Abdikácia jeho staršieho brata Eduarda VIII. ho prinútila nastúpiť na trón, a tak kráľ musel predstúpiť pred ľud a prekonať svoje ťažkosti s jazykom práve vtedy, keď Európa vstupovala do druhej svetovej vojny.

</doc>
<doc id="342087" title="Anne Hathawayová" url="https://sk.wikipedia.org/wiki?curid=342087">
Anne Hathawayová

Anne Jacqueline Hathawayová (; * 12. november 1982, Brooklyn, New York, USA) je americká herečka a speváčka.
Po niekoľkých divadelných rolách sa v roku 1999 objavila v televíznom seriáli "Get Real". Známejšou sa stala vďaka Disney filmu "Denník princeznej" (2001), kde stvárnila Miu Thermopolisovú. V roku 2004 si zahrala aj v jeho pokračovaní. Odvtedy hrala v dramatických filmoch ako sú "Spúšť" (2005) a "Skrotená hora" (2005). Tiež si zahrala vo filme "Diabol nosí Pradu" (2006) a "Vášeň a cit: Príbeh Jane Austen" (2007). Vo filme Christophera Nolana s názvom "Interstellar" (2014) stvárnila Dr. Brandovú. 
V roku 2008 obdržala niekoľko ocenení za rolu vo filme "Rachel sa vydáva", a tiež bola nominovaná na Oscara v kategórii Najlepšia herečka. V roku 2010 si zahrala vo filmoch "Valentín", "Alica v krajine zázrakov" a "Láska a iné závislosti." Vyhrala ocenenie Primetime Emmy Award za hlasovú rolu v seriáli "Simpsonovci." V roku 2011 prepožičala hlas Perle v animovanom filme "Rio." Ďalej stvárnila postavu Seliny Kyle/Catwoman vo filme "Návrat Temného rytiera" (2012) a postavu Fantine v muzikálovom filme od Toma Hoopera, "Bedári". 
Je držiteľkou niekoľkých ocenení ako je Zlatý glóbus, Screen Actors Guild Award, Filmové ceny BAFTA a v neposledom rade obdržala Oscara za Najlepšiu herečku vo vedľajšej úlohe.
Magazín "People" ju nazval jednou z prelomových hviezd roku 2001 a objavila sa na zozname 50 najkrajších ľudí sveta v roku 2006.
Detstvo.
Pochádza z New Yorku z Brooklynu. Je dcérou Kathleen Ann „Kate“ (rod. McCauleyovej) a Geralda Thomasa Hathawaya. Jej otec je právnik a matka je bývalá herečka, ktorá bola Anninou inšpiráciou aby išla v jej šľapajach. Kate stvárnila Fantine v prvom americkom turné divadelnej hry "Bedári". Keď mala Anne 6 rokov, s rodinou sa presťahovali do Millburnu v New Jersey, kde vyrástla. Je prostredná z troch detí, má staršieho brata Michaela a mladšieho brata Thomasa. Jej matka má írske korene a jej otec má írsky, francúzsky, anglický a nemecký pôvod. Jej priezvisko je pôvodom z Anglicka.

</doc>
<doc id="342112" title="Lugo" url="https://sk.wikipedia.org/wiki?curid=342112">
Lugo

Lugo je starobylé mesto na severovýchode Galície (severozápadné Španielsko) na rieke Minho, sídlo rovnomennej provincie. S 98 560 obyvateľmi je štvrtým najväčším galícijským mestom. 
Bolo založené Rimanmi zrejme v roku 25 pred Kr. a následne bolo najstarším hlavným mestom Galície. V meste sa zachovali monumentálne hradby, od roku 2000 zapísané na zoznam Svetového dedičstva UNESCO.
V Lugu sídlia niektoré z fakúlt Univerzity Santiago de Compostela. Je tu stanica nie veľmi frekventovanej železnice A Coruña – Monforte de Lemos - León.

</doc>
<doc id="342121" title="Quartier du Parc-de-Montsouris" url="https://sk.wikipedia.org/wiki?curid=342121">
Quartier du Parc-de-Montsouris

Quartier du Parc-de-Montsouris ("štvrť Park Montsouris") je 54. štvrť v Paríži, ktorá je súčasťou 14. obvodu. 
Má rozlohu 135,7 ha, z čoho takmer štvrtinu () tvorí verejná zeleň. Ide prevažne o obytnú štvrť. Vymedzujú ju ulice Boulevard périphérique na juhu, Rue de la Tombe-Issoire, "Rue Émile-Faguet" a "Rue du Professeur-Hyacinthe-Vincent" na západe, Boulevard Saint-Jacques na severe a Rue de la Santé, Rue de l'Amiral-Mouchez a Avenue Pierre-de-Coubertin na východe.
Názov.
Štvrť nesie meno podľa parku Montsouris. Až do roku 1937 sa štvrť nazývala "Quartier de la Santé" podľa názvu ulice "Rue de la Santé" (nie podľa väzenia La Santé, ktorá sa teraz nachádza už v susednej štvrti Montparnasse).
Dejiny.
Územie dnešnej štvrte patrilo do roku 1860 k mestu Gentilly. V tomto roku však bol Paríž rozšírený a pripojená i táto oblasť. Vtedy to bolo dedinské predmestie, kadiaľ viedla cesta z Paríža do Gentilly, stála tu Nemocnica sv. Anny (hôpital Sainte-Anne) a niekoľko ďalších budov.
Po druhej svetovej vojne tu boli kvôli ľahkej dostupnosti pozemkov postavené nové sídliska. Rozsiahla výstavba prebiehala najmä v 70. rokoch 20. storočia.

</doc>
<doc id="342131" title="Skutočná guráž" url="https://sk.wikipedia.org/wiki?curid=342131">
Skutočná guráž

Skutočná guráž (po anglicky "True Grit") je americký westernový film, ktorý režírovali a napísali bratia Coenovci. Je to druhá adaptácia rovnomenného románu Charlesa Portisa z roku 1968. Vo filme si zahrali v hlavných úlohách Hailee Steinfeldová a Jeff Bridges spolu s Mattom Damonom, Joshom Brolinom a Harrym Pepperom.
Natáčanie začalo v marci 2010 a film bol oficiálne uvedený 22. decembra 2010 v USA a na Slovensku bude uvedený 17. februára 2011. 10. februára 2011 na 61. ročníku Berlínskeho medzinárodného filmového festivalu bude nasadený ako otvárací film.
Dej.
"Mattie Rossová", mladé 14-ročné dievča, chce pomstiť smrť svojho otca. Aby vypátrala vraha, zavolá maršalovi "Cogburnovi" a texaskému rangerovi, ktorý baží po peniazoch.
Ocenenia.
Film bol nominovaný na 10 Oscarov, medzi inými aj na najlepší film a najlepšiu réžiu a na 8 cien britského ocenenia BAFTA.

</doc>
<doc id="342182" title="Quartier du Pont-de-Flandre" url="https://sk.wikipedia.org/wiki?curid=342182">
Quartier du Pont-de-Flandre

Quartier du Pont-de-Flandre ("štvrť Flámsky most") je 74. štvrť v Paríži, ktorá je súčasťou 19. obvodu. 
Má rozlohu 237,7 ha a ohraničujú jú Boulevard périphérique na severe a na západe, Avenue Jean-Jaurès na juhu, Rue de l'Ourcq na juhozápade a Rue d'Aubervilliers na východe.
Dejiny.
Štvrť bola pomenovaná podľa jediného zdvíhacieho mostu v Paríži, ktorý sa nachádza na vodnom kanáli Bassin de la Villette. Samotný most sa však nachádza na území susednej štvrte Villette. Značnú časť rozlohy štvrte zaberá park Villette vybudovaný na mieste mestských jatiek, verejná zeleň preto tvorí 21% plochy štvrte Pont-de-Flandre.

</doc>
<doc id="342201" title="Quartier de Javel" url="https://sk.wikipedia.org/wiki?curid=342201">
Quartier de Javel

Quartier de Javel ("štvrť Javel") je 60. štvrť v Paríži, ktorá je súčasťou 15. obvodu. 
Má rozlohu 260,9 ha a ohraničujú ju Boulevard périphérique na juhu, rieka Seina na západe, Rue Linois a Rue des Entrepreneurs na severe a Rue de la Croix Nivert, Rue Lecoubre, "Boulevard Victor" a Rue de la Porte d'Issy na východe.
Dejiny.
Štvrť nesie meno bývalej dediny Javel patriacej pôvodne k mestu Issy-les-Moulineaux, v roku 1860 však bola pripojená k Parížu. Javel bola tradične priemyselným centrom. Už v roku 1777 tu bola založená chemická továreň v ktorej Claude Louis Berthollet (1748 - 1822) vyrábal chlórové bielidlo, ktorému sa hovorilo „javelská voda“ (eau de Javel). Popri chemickom priemysle sa v tejto oblasti rozvíjal i automobilový priemysel, keď tu v roku 1915 založil André Citroën svoju automobilku. Tá tu fungovala až do roku 1968. V nasledujúcich rokoch boli továrenské haly zborené a na ich mieste bol v roku 1992 otvorený parc André-Citroën. Tiež tu boli vybudované veľké kancelárske budovy a ateliéry pre televízne spoločnosti, napr. súkromný Canal+ alebo verejnoprávnu France Télévisions. Sídlo tu má aj Generálne riaditeľstvo pre civilné letectvo.

</doc>
<doc id="342279" title="Mierka mapy" url="https://sk.wikipedia.org/wiki?curid=342279">
Mierka mapy

Mierka mapy udáva pomer zmenšenia dĺžky meranej na mape k dĺžke v skutočnosti (na elipsoidu).
Umožňuje tak vytvoriť si približnú predstavu o podrobnosti mapy. Mierka na rôznych miestach mapy sa líši. Zmeny mierky na mape závisí predovšetkým na diaľkovom skreslení príslušného mapového zobrazenia. Mierka bežných máp obvykle platí pre stred mapy (označuje sa ako "stredná mierka"). Mierka určitého miesta na mape, nezodpovedajúca uvedenej mierke, sa dá označiť za "lokálnu mierku". 
Existuje niekoľko typov vyjadrenia mierok na mape, medzi najpoužívanejšiu z nich patrí mierka číselná a grafická. Mierku môžeme tiež členiť podľa podrobností zobrazenia na mierky:
Typy mierok podľa spôsobu zobrazenia vyjadrenia.
Číselná mierka.
Číselná mierka udáva, koľkokrát je dĺžka odmeraná na mape zmenšená. Udáva sa pomerom 1 : M, kde M je mierkové číslo. Platí teda, že mierka je otočená hodnota mierkového čísla a naopak. Pokiaľ vynásobíme dĺžku na mape mierkovým číslom, získame dĺžku v skutočnosti. Pokiaľ vynásobíme dĺžku v skutočnosti mierkou, dostávame dĺžku na mape.
Príklad číselnej mierky.
znamená, že 1 cm na mape je 1 500 000 cm v skutočnosti. Pretože nás najčastejšie zaujíma skutočná vzdialenosť v kilometroch, stačí oddeliť päť posledných núl a dostaneme vzdialenosť v kilometroch. 1 cm na mape je 15 km.
Grafická mierka.
Na mape nájdeme veľmi často aj grafické znázornenie mierky. Pokiaľ si prenesieme toto grafické znázornenie na úzky prúžok papiera, môžeme podľa neho jednoduchým nanášaním na mape pomerne presne merať vzdialenosti.
Typy mierok podľa podrobností.
Podľa podrobností zobrazenia sa mapy rozdeľujú do troch skupín:
Toto rozdelenie je ale relatívne a závisí od účelu mapy. Napríklad:

</doc>
<doc id="342331" title="Cestovanie" url="https://sk.wikipedia.org/wiki?curid=342331">
Cestovanie

Cestovanie (iné názvy: cesta, putovanie, púť) je chôdza, jazda, plavba či let osoby či osôb (prípadne zvierat) za nejakým cieľom a obyčajne dlhšieho trvania. 
Účelom cestovania je poznávanie (turizmus, náboženské púte), rekreácia, návšteva (priateľov alebo rodinných príslušníkov) alebo obchod (práce).
Forma cestovania závisí od použitia dopravného prostriedku (napr. cestovanie vlakom, lietadlom a pod.). Výraz cestovanie sa používa najmä na pomenovanie prekonávania väčších vzdialeností.

</doc>
<doc id="342332" title="Kozie chrbty" url="https://sk.wikipedia.org/wiki?curid=342332">
Kozie chrbty

Kozie chrbty sú pohorie v Západných Karpatoch na Slovensku. Pohorie sa člení na dva podcelky - Važecký chrbát a Dúbrava.
Poloha a prírodné podmienky.
Pohorie sa tiahne východozápadným smerom, od Jánoviec pri Poprade až po Kráľovu Lehotu pri sútoku Bieleho a Čierneho Váhu. Jeho severné svahy spadajú do Podtatranskej kotliny, južnú hranicu s Nízkymi Tatrami tvorí údolie Čierneho Váhu. Východnejšie je situovaná hlboká a výrazná Vikartovská priekopa, ktorou preteká horný tok rieky Hornád, patriaca Hornádskej kotline.
Hlavný hrebeň pohoria len málokde klesá pod hranicu 1 000 metrov nad morom. Svoj vrchol dosahuje na Kozom kameni (), ktorý má dva vrcholy spojené úzkym skalnatým hrebeňom. Potom mierne klesá cez Krížový vrch () a Krížovú () do hlbokého zárezu pri Kvetnici. Reliéf pohoria má prevažne charakter vrchoviny. Pohorie je sčasti tvorené Važeckým krasom, rozprestierajúcim sa južne od Važca na ploche približne 30 kilometrov štvorcových. Vyskytujú sa tu najmä podzemné krasové javy, najznámejším z nich je sprístupnená Važecká jaskyňa.
Podnebie a flóra.
Pohorie zaraďujeme do mierne teplej až chladnej klimatickej oblasti. Južné svahy pohoria sú pokryté prevažne reliktnými teplomilnými dubinami. Ďalšími drevinami, ktoré sa hojne vyskytujú na území Kozích chrbtov sú smrek, jedľa, borovica a smrekovec opadavý.

</doc>
<doc id="342340" title="Danubiana Meulensteen Art Museum" url="https://sk.wikipedia.org/wiki?curid=342340">
Danubiana Meulensteen Art Museum

Danubiana Meulensteen Art Museum, alebo skrátene Danubiana, je múzeum moderného umenia nachádzajúce sa asi 15 km južne od Bratislavy blízko mestskej časti Čunovo. Múzeum sa nachádza na polostrove na toku rieky Dunaj. Bolo otvorené 9. septembra 2000. 
Jeho zakladateľmi sú holandský podnikateľ, zberateľ a mecenáš umenia Gerard Meulensteen a Slovák Vincent Polakovič. Danubiana predstavila od svojho otvorenia diela popredných osobností domácej, európskej a svetovej výtvarnej scény. Zo zahraničných autorov sú to mená ako Magdalena Abakanowicz, Karel Appel, Sam Francis, Joan Miró, Walasse Ting, Hermann Nitsch, Robert Doisneau, Jan Kaplický, Jiří Georg Dokoupil, ktoré sú uznávané kultúrnym svetom. Zo slovenských umelcov v Danubiane vystavovali aj Peter Pollág, Milan Lukáč, Ivan Pavle, Svätozár Ilavský, Vladimír Kompánek, Jozef Jankovič, Rudolf Sikora, Ján Kelemen, Karol Kállay, Katarína Vavrová, Dorota Sadovská a mnohí ďalší. 
Múzeum bolo po prvý raz otvorené v roku
2000 a v septembri roku 2014 bola otvorená aj jeho dostavba. Nová budova
Danubiany ponúka návštevníkom permanentnú zbierku, ktorá obsahuje diela slovenských a medzinárodných umelcov. 
V priľahlom sochárskom parku môžu návštevníci vidieť diela viacerých osobností sochárskej scény, akými sú napríklad El Lissitzky, Magdalena Abakanowicz, Jim Dine, Hans van de Bovenkamp, Jozef Jankovič, Arman, J. C. Farhi, Vladimír Kompánek, Rudolf Uher a pod. Výnimočnou je aj prechádzka po pochôdznej časti strechy múzea, kde najmä pohľad na Bratislavu, Malé Karpaty a majestátny tok Dunaja býva pri západe slnka vždy nezabudnuteľným zážitkom. Prehliadku múzea, ktoré sa po svojej veľkorysej dostavbe v roku 2014, podporenej vládou SR, stalo novým symbolom modernej Bratislavy, dnes odporúčajú najprestížnejšie svetové bedekre a sociálne portály. 
Pre aktuálne informácie odporúčame sledovať sociálne siete a webovú stránku múzea: www.danubiana.sk 

</doc>
<doc id="342414" title="Motorové vozidlo" url="https://sk.wikipedia.org/wiki?curid=342414">
Motorové vozidlo

Motorové vozidlo je dopravný prostriedok, ktorý na svoj pohon využíva silu niektorého z druhov motora a ktorý sa využíva na prepravu ľudí alebo materiálu po komunikáciách alebo v teréne. Najčastejšie sa v motorových vozidlách používajú spaľovacie motory, aj keď sa používajú aj iné varianty ako napr. elektromotory. Motorovými vozidlami sú aj špeciálne vozidlá a pojazdné pracovné stroje, ktoré nie sú v prvom rade určené na prepravu.
Konštrukcia motorových vozidiel.
Motorové vozidlá sa podľa konštrukcie delia na:
Niektoré základné parametre pre konštrukciu motorových vozidiel (prípustná šírka, výška, dĺžka, hmotnosť) (tiež výkon motorčeka bicykla, kolobežky...) upravuje vyhláška 134/2018 Z.z.
Kategória motorového vozidla.
Podľa §4 ods.(2) zákona 106/2018 Z.z. sa vozidlá členia na tieto základné kategórie:
"Poz. zákon 106/2018 Z.z. upravuje ďaľšie podrobnosti katégórií a druhov vozidiel."

</doc>
<doc id="342604" title="Ivana Jalčová" url="https://sk.wikipedia.org/wiki?curid=342604">
Ivana Jalčová

Bc. Ivana Jalčová (* 25. október 1983, Košice) je bývalá slovenská basketbalová reprezentantka, hrávajúca na pozícii rozohrávačky. V minulosti bola kapitánkou basketbalového klubu Good Angels Košice. Od roku 2016 pôsobí v rôznych trénerských funkciách, v sezóne 2020/21 je asistentkou trénera tímu Young Angels Košice.
Životopis.
Rodáčka z Košíc začala s basketbalom už v piatom ročníku na základnej škole, pokračovala v ňom na gymnáziu a venovala sa mu aj popri štúdia na Prešovskej univerzite. V rokoch 20092011 absolvovala Jalčová bakalárske štúdium v programe učiteľstvo telesnej výchovy a trénerstvo na Fakulte športu.
Najdlhšiu časť jej basketbalovej kariéry ju trénoval Karnay, ale aj ďalší tréneri – Ján Krajňák, Maroš Kováčik, Štefan Svitek, Tibor Jány a v reprezentácii Marián Matyáš. Vo prvej fáze svojej kariéry hrala v dvoch košických tímoch – BK Cassovia Košice a Good Angels Košice. Na svojom konte mala v roku 2011 už 7 titulov zo slovenskej extraligy a bola kapitánkou basketbalového klubu Good Angels Košice, v ktorom pôsobila už osem sezón.
V roku 2014 Jalčová prestúpila do tureckého tímu Kayseri AGÜ Spor, v decembri 2014 sa vrátila do BK IMOS Brno.
Profesionálnu kariéru bola Jalčová nútená prerušiť a následne ukončiť po zranení kolena v marci 2015.
Reprezentačná kariéra.
Jalčová bola súčasťou slovenského tímu na Majstrovstvách Európy v basketbale žien v roku 2009.
Trénerská kariéra.
V januári 2016 začala najprv dočasne pôsobiť ako asistentka trénera Good Angels, Maroša Kováčika.
Od októbra 2018 do septembra 2019 bola Jalčová trénerkou reprezentácie kadetiek Slovenska na Majstrovstvá Európy v basketbale dievčat do 16 rokov.
V sezóne 2020/21 je asistentkou trénera tímu Young Angels Košice, Radka Dvorščáka.

</doc>
<doc id="342610" title="Anna Jurčenková" url="https://sk.wikipedia.org/wiki?curid=342610">
Anna Jurčenková

Ing. Anna Jurčenková (* 26. júl 1985, Prešov) je slovenská basketbalistka, hrávajúca na pozícii pivotky. V sezóne 2020/2021 hrá v Basketbalovej extralige žien za tím Young Angels Košice. Je dlhoročnou členkou slovenskej reprezentácie, za ktorú sa zúčastnila na viacerých Majstrovstvách Európy v basketbale žien.
Životopis.
Vo svojom rodisku v Prešove Jurčenková absolvovala základnú školu, následne obchodnú akadémiu v Košiciach. Na Ekonomickej fakulte Technickej univerzity v Košiciach získala titul inžinierky v odbore financie, bankovníctvo a investovanie.
K basketbalu sa dostala vďaka svojej výške a prvému trénerovi Daňovi. Okrem neho sa na jej basketbalovom raste podieľali tréneri Karnay, Matyáš, Jány a Svitek. Ako profesionálka pôsobila v domácej lige v basketbalových kluboch BK Matice slovenskej Prešov, Cassovia Košice a Dobrí anjeli Košice. S tímom Good Angels získala v rokoch 2004-2012 deväť titulov v slovenskej extralige. Následne zamierila do zahraničia a pôsobila dve sezóny v českom tíme BK IMOS Brno. V sezóne 2014/2015 získala nemecký titul s tímom TSV 1880 Wasserburg. Následne sa vrátila na štyri sezóny do Košíc, s ktorými získala ďalšie štyri majstrovské tituly v domácej extralige. V sezóne 2018/2019 získala poľský titul s tímom Arka Gdynia. V sezóne 2019/2020 pôsobila v gréckom tíme Olympiakos SFP. V sezóne 2020/2021 sa vrátila pôsobiť do Košíc do tímu Young Angels. V rámci svojho pôsobenia počas kariéry odohrala tiež viacero sezón v Eurolige.
Reprezentačná kariéra.
Reprezentačnú kariéru Jurčenková najprv ukončila v roku 2018, následne sa však v roku 2020 do seniorskej ženskej reprezentácie vrátila v zápase proti Holandsku v novembri 2020 v rámci kvalifikácie na Majstrovstvá Európy v basketbale žien 2021.
Úspechy.
Je držiteľkou 12 titulov majstra Slovenskej republiky v basketbale žien s tímom Good Angels Košice, okrem toho aj nemeckého (2015) a gréckeho titulu. Z českej extraligy má dve druhé miesta, z poľskej jedno tretie (v roku 2019 s Arkou Gdynia). V roku 2009 bola členkou tímu slovenskej reprezentácie na Majstrovstvách Európy v basketbale žien v Lotyšsku, kde Slovensko skončilo na 8. mieste. V sezóne 2010/2011 bola súčasťou slovenskej reprezentácie, ktorá vybojovala postup na Majstrovstvá Európy. Rovnako sa zúčastnila Majstrovstiev Európy v roku 2015.

</doc>
<doc id="342787" title="Robert Mugabe" url="https://sk.wikipedia.org/wiki?curid=342787">
Robert Mugabe

Robert Gabriel Mugabe (* 21. február 1924, Salisbury, Južná Rodézia† 6. september 2019, Singapur) bol zimbabwiansky politik, predseda Afrického národného zväzu Zimbabwe a bývalý prezident Zimbabwe (19872017).
Občianska vojna v Rhodézii.
21. decembra 1979 sa skončila vojna Afrického národného zväzu Zimbabwe proti apartheidovému režimu v Južnej Rhodézii a dala tak vzniku novému africkému štátu menom Zimbabwe. Robert Mugabe ako jeden zo zakladateľov ZANU (ktorá bola predchodkyňou ZANU-PF) hral dôležitú úlohu pri víťazstve hnutia pôvodných obyvateľov nad režimom Iana Smitha. Za svoje aktivity bol počas občianskej vojny odsúdený na 12 rokov väzenia. Mugabe tiež trénoval partizánskych bojovníkov v susednom Mozambiku a pripravoval politické a bojové stratégie.
Politika.
V roku 1980 sa stal predsedom vlády Zimbabwe, v roku 1987 bol zvolený za prezidenta Zimbabwe.
Opäť bol zvolený v roku 1990 (83%), 1996 (93%), 2002 (56%) a 2008 (85,5 %). Voľby boli viackrát označované západnými médiami ako nespravodlivé a to najmä v roku 2008, avšak Mugabe bol podľa prieskumu z roku 2015 stále v tom čase populárny a to najmä u vidieckeho obyvateľstva.
Robert Mugabe tvrdil, že "len Boh ho môže odstrániť z funkcie prezidenta, ani MDC "(opozičná strana)", ani Angličania." Robert Mugabe považoval Tonyho Blaira a George Busha za "medzinárodných teroristov" a prirovnával ich k Hitlerovi.
V deväťdesiatych rokoch vojnoví veteráni začali protesty za radikálnejšie zmeny a odbory tlačili na vládu požadujúc naplnenie sľubov o redistribúcií pôdy. A preto v roku 1999 veteráni občianskej vojny začali organizovať roľníkov, robotníkov a mestské chudobné obyvateľstvo v snahe, aby bielym farmárom odobrali pôdu a rozdelili ju väčšinovému obyvateľstvu tak, ako bolo pôvodne v pláne. Preto v roku 2000 skutočne začala vláda odoberať pôdu bielym farmárom, čo sa však stretlo i s násilnosťami. Vec sa sa ale mala tak, že vlastníctvo pôdy bolo dominované bielou menšinou ako pozostatok rasistickej Južnej Rhodézie. Prieskum rhodézskej vlády z roku 1962 zistil, že hoci Európania tvorili iba 1/16 populácie, vlastnili viac ako polovicu pôdy v krajine, čo bolo inými slovami až 82% úrodnej pôdy. Pôdna redistribúcia prebehla relatívne úspešne. Od roku 2000 do roku 2013 dostalo pôdu 169 000 zimbabwských farmárov afrického pôvodu a ich rodiny, čo z nej urobilo najväčšiu pozemkovú reformu v histórii Afriky. Politika Mugabeho sa v súvislosti s touto reformou stretla s kritikou západných médií, ktoré hovorili o korupcií a neschopnosti nových vlastníkov pôdy. Tvrdenia o rozdaní pôdy papalášom však poprela štúdia Iana Scoonesa a jeho spolupracovníkov, podľa ktorých 54% príjemcov jednotlivých pozemkov boli roľníci a poľnohospodári, 12% boli robotníci alebo chudobní ľudia z miest, 17% boli štátni zamestnanci, ako učitelia a iní pracovníci vo verejnom sektore, 4% boli zamestnanci bezpečnostných služieb štátu, 5% boli podnikatelia a 8% boli bývalí pracovníci na farmách. Pôdna reforma viedla tiež k rozvoju vidieka ako napr. stavanie škôl a budovanie cestných komunikácií. K zdanlivým zlým dopadom redistribúcie tiež prispeli sankcie Spojených štátov amerických na Zimbabwe z roku 2001, ktoré spôsobili napr. nedostatok hnojív. V marci 2016 boli tiež zoštátnené diamantové bane v celej krajine. Mugabe sa k znárodneniu baní vyjadril takto: „Spoločnosti, ktoré ťažili diamanty, nás obrali o naše bohatstvo, preto sme teraz povedali, že štát musí mať na ne monopol.“
Dôležitou udalosťou Mugabeho vlády bola aj hyperinflácia v rokoch 2007-2009.
14. novembra 2017 zimbabwianska armáda prevzala moc v krajine. 21. novembra 2017 prezident Mugabe odstúpil z funkcie. Jeho nástupcom sa stal po voľbách v roku 2018 Emmerson Mnangagwa.
Súkromný život.
V Ghane stretol svoju prvú manželku Sally Hayfron. Sally sa vydala za Roberta v roku 1961 v Salisbury. Mali spolu jedno dieťa - Nhamodzenyika (1963-66), ktoré zomrelo v detskom veku.
Sally Mugabe zomrela v roku 1992. V roku 1996 sa Robert Gabriel Mugabe oženil s Grace Marufu. Robert a Grace majú 3 deti: Bona, Robert a Chatunga Mugabe.
Referencie.
 

</doc>
<doc id="342976" title="James Franco" url="https://sk.wikipedia.org/wiki?curid=342976">
James Franco

James Edward Franco (* 19. apríl 1978, Palo Alto, Kalifornia, USA) je americký herec, režisér, scenárista, producent, maliar a model. 
Začal hrať počas v polovici 90. rokov, kedy sa objavil v krátkom televíznom seriáli "Freaks and Geeks" ako aj v niekoľkých tínedžerských filmoch. Medzinárodné uznanie získal po stvárneniach úloh Harryho Osbourna v trilógii Sama Raimiho "Spider-Man", drogového dílera Saula Silvera v "Pineapple Express" a Arona Ralstona v "127 hodín". Medzi jeho ďalšie známe filmy patria "Milk", "Tristan a Izolda", "Flyboys – Rytieri nebies", "Nočné rande", "Jedz, modli sa a miluj". Bol nominovaný na tri Zlaté glóbusy a jeden vyhral a dostal nomináciu na Academy Awards za hlavnú úlohu vo filme "127 hodín".
Filmografia.
Režijná filmografia.
Oz the Great and Powerful 2013

</doc>
<doc id="343342" title="Eduard Pittich" url="https://sk.wikipedia.org/wiki?curid=343342">
Eduard Pittich

RNDr. Eduard Pittich, DrSc. (* 15. jún 1940, Bratislava – † 29. jún 2018, tamtiež) bol slovenský astronóm.
Je spoluautorom publikácií "Obloha na dlani" (1981) a "Encyklopédia astronómie" (1987), v rokoch 19832018 bol zostavovateľom Astronomickej ročenky a ako predseda Terminologickej komisie SAS pri SAV sa podieľal na tvorbe prvého slovenského astronomického slovníka "Astronomická terminológia" (1998). Je tiež spoluautorom monografie "Catalogue of short-period comets" (1986).
Jeho dcéra Jana Pittichová (* 1972) je slovenská astronómka a triatlonistka.
Životopis.
Vyštudoval Prírodovedeckú fakultu Univerzity Komenského v Bratislave (1962), absolvoval študijné pobyty vo Švédsku (1990) a v USA (19771978).
Pôsobil v Astronomickom ústave SAV. Medzi jeho najdôležitejšie výsledky patrí teória pohybu malých telies slnečnej sústavy s uvážením negravitačných síl.
Členstvo vo vedeckých organizáciách:

</doc>
<doc id="343375" title="Burlaci na Volge" url="https://sk.wikipedia.org/wiki?curid=343375">
Burlaci na Volge

Burlaci na Volge () je názov obrazu ruského maliara Iliu Jefimoviča Repina.
I. J. Repin, významný predstaviteľ umeleckého združenia ruských výtvarníkov peredvižnici, bol známy svojimi žánrovými scénami a námetmi vychádzajúcimi z historických udalostí svojej vlasti. K jeho všeobecne najznámejším dielam patrí obraz "Burlaci na Volge".
Myšlienkou na vytvorenie tohto diela sa Repin začal zaoberať už v roku 1868. Podnetom mu bola scéna, ktorej bol svedkom pri jednom z výletov parníkom po rieke Neve. Tu sa prvý raz mal možnosť stretnúť s tzv. burlakmi. Tak nazývali tých, ktorí po brehu rieky ťahali lode proti jej prúdu. Rozsiahly materiál na tento obraz zhromaždil Repin v rokoch 1870 - 1872 (jeho súčasťou bola aj skica ceruzkou vystavená dnes v Tretiakovskej galérii).
Z postáv, ktoré sú na obraze zachytené, upútajú pozornosť predovšetkým traja muži v popredí, pravdepodobne akýsi predáci. Jeden z nich pripomína svojou mohutnou postavou a sklonenou hlavou so strapatými vlasmi bohatiera či hrdinu starých ruských bylín. Uprostred je muž, ktorého Repin namaľoval podľa niekdajšieho kňaza, človeka veľmi rozhľadeného, s neuveriteľnou hĺbkou a bohatstvom svojho duševného sveta. Predák, ktorý je k divákovi najbližšie je bývalý námorník. Muži sa zo všetkých síl zapierajú do hrubých popruhov a ich pohľady plné vzdoru a nenávisti najlepšie vypovedajú o ich ťažkom údele.
Interpretácia námetu prekročila u Repina rámec žánrového diela. Maliar tu dosiahol skvelé výtvarné a spoločenské zovšeobecnenie zobrazovanej témy. Viacerí z Repinových súčasníkov videli v tomto obraze ostrú morálnu výčitku za život ľudí na periférii spoločnosti, no súčasne presvedčenie, že úcta k prostému ľudu nie je iba frázou.
Po dokončení bol obraz vystavený v roku 1873 na umeleckej výstave v Petrohrade a hneď nato opustil územie krajiny, aby mohol byť prezentovaný na Svetovej výstave vo Viedni. Ako doma tak aj v hlavnom meste Rakúsko-Uhorska zožal veľký úspech. Ešte na výstave ho za tritisíc rubľov (ekvivalent 10-ročnej priemernej mzdy) kúpil veľkoknieža Vladimir Alexandrovič a zavesil ho v biliardovom salóne svojho paláca. Tu obraz visel až do roku 1917, kedy sa v rámci konfiškácií umeleckých predmetov po Októbrovej revolúcii dostal do Štátneho ruského múzea.

</doc>
<doc id="343422" title="Sasha Mitchell" url="https://sk.wikipedia.org/wiki?curid=343422">
Sasha Mitchell

Sasha Mitchell (* 27. júl 1967, Los Angeles, Kalifornia, USA) je americký herec najviac známy svojimi rolami v seriáloch "Dallas", kde hral Jamesa Richarda Beaumonta a "Krok za krokom", kde hral Codyho Lamberta. Takisto je držiteľom čierneho pásu v Taekwondo a majstrom v Kickboxe, čo mu umožnilo získať rolu Davida Sloana v troch filmoch zo série "Kickboxer". Takisto bol modelom pre Calvina Kleina.
Osobný život.
Sasha Mitchell sa narodil v Los Angeles v Kalifornii ako syn odevníka. Má židovských a ukrajinských predkov. V roku 1990 sa oženil s Jeannette Robbinsovou. Mali spolu štyri deti a rozviedli sa v roku 1997. V roku 1996 ho manželka obvinila z domáceho násilia. Mitchell požadoval na súde výhradnú starostlivosť o štyri deti. Mitchellova manželka teda môže vidieť deti len pod dozorom.

</doc>
<doc id="343488" title="Ľuba Lesná" url="https://sk.wikipedia.org/wiki?curid=343488">
Ľuba Lesná

Ľuba Lesná (* 21. marca 1954, Bratislava) je slovenská analytička, novinárka a spisovateľka.
Životopis.
Ľuba Lesná absolvovala Filozofickú fakultu Univerzity Komenského v Bratislave. Pred rokom 1989 pracovala ako divadelná kritička, po Nežnej revolúcii ako novinárka a politická komentátorka medzi iným v Rádiu Slobodná Európa, Slovenskej televízii a The Slovak Spectator. Pracovala ako analytička Úradu vlády, moderovala diskusnú reláciu "Pod Lupou" na Západoslovenskej televízii, v súčasnosti pracuje ako poradkyňa ministra Jána Budaja a píše blog.

</doc>
<doc id="343696" title="New York City Police Department" url="https://sk.wikipedia.org/wiki?curid=343696">
New York City Police Department

New York City Police Department (skrátene N.Y.P.D. alebo NYPD) je policajný zbor mesta New York a najväčší policajný zbor v Spojených štátoch. Založený bol v roku 1845.
Špecifikácia.
Policajti štandardne nosia tmavomodrú uniformu, opatrenú odznakom na náprsnom vrecku a nášivkou so znakom oddelenia na rukáve.
Oddelenie taktiež disponuje oddelením vyšetrovania - policajti vo funkcii detektíva chodia v civilnom odeve a jednotkou zvláštneho určenia S.W.A.T. (), v New Yorku sa táto špeciálna jednotka rýchleho nasadenia nazýva "ESU" - Emergency Service Unit.
Radoví policajti sú štandardne vyzbrojení pištoľami Beretta M92 kalibru 9 mm Luger, ale dochádza k prezbrojovaniu. Ďalej sa vo výzbroji nachádzajú rôzne typy brokovníc napr. Remington 870 alebo brokovnica značky Mossberg.
Vozový park tvoria najčastejšie auta Ford Crown Victoria Police Interceptor, ďalej iné automobily, predovšetkým značky Ford alebo Chevrolet a motocykle značky Harley-Davidson.
Motto.
"Courtesy, professionalims, respect" - Zdvorilosť, profesionalita, rešpekt.
Velenie.
V súčasnosti je veliteľom oddelenia policajného zboru N.Y.P.D. komisár Raymond W. Kelly.
Externé odkazy.
Oficiálna stránka N.Y.P.D. 

</doc>
<doc id="343768" title="Julia Gillardová" url="https://sk.wikipedia.org/wiki?curid=343768">
Julia Gillardová

Julia Gillardová (* 29. september 1961, Barry, Spojené kráľovstvo) je austrálska právnička a politička, bývalá predsedníčka Austrálskej labouristickej strany.
Od 24. júna 2010 do 27. júna 2013 bola predsedníčkou vlády Austrálie.
Životopis.
Narodila sa v meste Barry vo Walese ako mladšia z dvoch detí. V roku 1966 sa spolu s rodičmi a staršou sestrou presťahovala do austrálskeho Adelaide. Študovala najprv na univerzite v Adelaide, no neskôr prerušila štúdium, kvôli svojej činnosti v austrálskom zväze študentov. V štúdiu pokračovala na univerzite v Melbourne, kde získala titul bakalár najprv v umeleckom smere, neskôr v roku 1986 v odbore právo. Pracovala v právnickej firme a angažovala sa v činnosti labouristickej strany.
V roku 1998 bola vo federálnych voľbách zvolená do Snemovne reprezentantov ako členka Austrálskej labouristickej strany za volebný obvod Lalor. Vo voľbách v roku 2001 sa stala členom tieňového kabinetu zodpovedným za Obyvateľstvo a prisťahovalectvo. Od roku 2003 k jej povinnostiam pribudli odstraňovanie nezhôd a záležitosti domorodého obyvateľstva a tiež zdravotníctvo. Od roku 2006 žije so svojim partnerom Timom Mathiesonom. V decembri 2006 sa stal predsedom opozičnej labouristickej strany Kevin Rudd, ktorý si vybral Gillardovú za svojho zástupcu.

</doc>
<doc id="343905" title="Cisterciánsky rád" url="https://sk.wikipedia.org/wiki?curid=343905">
Cisterciánsky rád

Cisterciánsky rád (iné názvy: Cisterciátsky rád, cisterciáni, cisterciti, bernardíni; mužský príslušník sa volá cistercián alebo cistercita alebo bernardín, ženská príslušníčka cisterciánka alebo cistercitka) je mníšsky rád, ktorý má pôvod v reformnom hnutí v benediktínskom ráde na severe Francúzska.
Cisterciánsky rád je kontemplatívnym rádom, ktorý sa riadi regulou sv. Benedikta podľa hesla "Ora et labora" (modli sa a pracuj). V ich živote má prvé miesto chórová modlitba, duchovné čítanie a rozjímavá modlitba. Druhou ich činnosťou je ručná práca.
Dejiny.
Zakladateľom cisterciánskeho rádu je sv. Róbert, opát benediktínskeho kláštora v Molesme, ktorý s niekoľkými mníchmi odišiel do Saint-Nicolas-lès-Cîteaux (lat. Cistercium) pri Dijone, kde založili nový kláštor, kde chceli obnoviť mníšstvo podľa reguly sv. Benedikta. Jeho nástupca opát sv. Alberich dostal od pápeža ochranný list pre reformné hnutie. Mníchov však trápili ekonomické ťažkosti. Výrazný zlom nastal, keď do rádu vstúpil sv. Bernard de Fontaine so svojou družinou a stal sa veľkým šíriteľom rádu. Čoskoro boli založené ďalšie kláštory vo Francúzsku a potom aj v iných krajinách. Opát Štefan Harding dotvoril pravidlá rádu pre organizáciu života cisterciánov - "Charta caritatis - Zákon lásky".
Najväčší rozvoj zaznamenal rád v 13. a 14. storočí. Potom však kvôli vonkajším okolnostiam strácal na význame. Od r. 1892 vytvorila rádová kongregácia s centrom v La Trappe vlastný rád ("Reformovaní cisterciáni" - trapisti).
Prvý kláštor cisterciánok inšpirovaných mužskými kláštormi vznikol v Tartu pri Dijone a jeho počiatky siahajú do 20. rokov 12. storočia. V roku 1225 pre nich opát Štefan Harding vytvoril vlastné konštitúcie. Za ich zakladateľku sa považuje sv. Humbelína, rodná sestra sv. Bernarda.

</doc>
<doc id="344545" title="Záliv svíň" url="https://sk.wikipedia.org/wiki?curid=344545">
Záliv svíň

Záliv svíň (-slovenský normovaný názov; po španielsky "Bahía de Cochinos" – doslova „záliv/zátoka ostňovcov“; po slovensky často nesprávne "Zátoka svíň"; po angl. "Bay of Pigs") je morská zátoka pozdĺž polostrova Zapata na juhu provincie Matanzas v juhozápadnej časti Kuby. Je súčasťou väčšieho Zálivu Cazones. 
Doslovný preklad názvu Bahía de Cochinos je "Záliv/zátoka ostňovcov" (podľa ryby "Balistes vetula" z čeľade ostňovcovité), oveľa častejšie sa však používa nesprávny preklad Záliv/zátoka svíň.
Zátoka je dlhá vyše a v strednej časti široká priemerne . Má krasové podložie, vďaka čomu sa na pobreží nachádzajú jaskyne (španielsky "cenot") a neďaleko pobrežia malé hlboké jazierka (španielsky "casimbas"). Pobrežie zátoky je od vnútrozemia z veľkej časti oddelené rozsiahlymi močiarmi a riedkymi pralesmi, nachádza sa tam tiež viacero lagún. Západná časť zátoky je charakterizovaná koralovými útesmi, na severnom a východnom pobreží sú hlavne dlhé úzke pláže s mangrovovým porastom. 
Najbližšie veľké mesto k zátoke je severne vzdialené Jagüey Grande. Oblasť samotnej zátoky bola pôvodne len riedko obývaná, no v súčasnosti sú v nej veľké rekreačné strediská "Playa Larga" (Dlhá pláž) a "Playa Girón" (pláž pomenovaná po francúzskom pirátovi Gilbertovi Girónovi).
V r. 1961 sa zátoka preslávila ako dejisko veľkej invázie kubánskych exulantov vycvičených a podporovaných vládou USA, ktorý sa pokúšali zvrhnúť režim Fidela Castra. Týmto udalostiam je v Playa Girón venované rozsiahle historicko-vojenské múzeum.

</doc>
<doc id="344663" title="Sunrise Avenue" url="https://sk.wikipedia.org/wiki?curid=344663">
Sunrise Avenue

Sunrise Avenue je fínska rocková skupina. Od roku 1992 do roku 2002 bola známa pod názvom Sunrise a bola duom. K ich štýlu patrí dynamický rock (napr. v piesni „Forever Yours“) i melodické rockové balady (napr. pieseň „Heal Me“). Ich najznámejší singel „Fairytale Gone Bad“ dosiahol prvé miesto v rebríčkoch viacerých krajín.
História.
Skupinu založil Samu Haber spolu spevákom Janom Hohenthalom pod názvom Sunrise. V roku 2002 sa skupina premenovala na Sunrise Avenue. Hohenthal opustil skupinu v marci 2002 a venoval sa sólovej kariére. Po jeho odchode sa gitaristom stal Janne Kärkkäinen. Onedlho sa k nim pridal basgitarista Raul Ruutu a v roku 2005 Sami Osala ako hráč na bicie.
Pred podpisom prvej nahrávacej zmluvy bola skupina 102 krát odmietnutá. Po prvých singloch „All Because of You“ a „Romeo“ vydali v roku 2006 album "On the Way to Wonderland". Zaň získali platinovú platňu vo Fínsku a zlatú vo Švédsku a Nemecku.
V roku 2007 získali zlatú platňu za singel „Fairytale Gone Bad“ v Nemecku (predalo sa viac ako 150 000 kópií) a Švédsku (viac ako 30 000 predaných kópií).

</doc>
<doc id="344666" title="Ocelot veľký" url="https://sk.wikipedia.org/wiki?curid=344666">
Ocelot veľký

Ocelot veľký () alebo len ocelot je malá mačkovitá šelma podobná leopardovi. Obýva Strednú a Južnú Ameriku. 
Vie dobre šplhať po stromoch a cez deň odpočíva vo vetvách stromov. Ocelot veľký má dobre vyvinutý čuch a patrí medzi dobrých plavcov.
Vzhľad.
Ocelot má krátku, hustú, skoro zamatovú srsť. Rozlišujúcim znakom sú škvrny, ktoré sú usporiadané v reťazcoch na tele.
Zafarbenie.
Zafarbenie a kresba ocelota sa veľmi podobá Zafarbeniu aké má mačka dlhochvostá (). Základné sfarbenie je žlto-hnedé. Škvrny sú hnedé (intenzita hnedej sa smerom od stredu ku krajom znižuje). Smerom k bruchu škvrnitosť a intenzita základného sfarbenia ustupuje. Od oblasti očí cez temeno hlavy sa tiahne čierny pruh. Okraje ušných boltcov sú čierne. Na zadnej strane ušných boltcov je biela škvrna. Koniec chvostu je výrazne čierne pruhovaný.

</doc>
<doc id="344743" title="Pavol Mešťan" url="https://sk.wikipedia.org/wiki?curid=344743">
Pavol Mešťan

Pavol Mešťan je riaditeľ Múzea židovskej kultúry v Bratislave a zároveň námestník generálneho riaditeľa SNM pre Úsek múzeí národnostných menšín.
Vyštudoval slovenčinu a dejiny. Neskôr pôsobil na Vysokej straníckej škole ÚV KSS v Bratislave, kde získal aj svoju profesúru. Z pozícii normalizačného režimu obhajoval okupáciu Československa vojskami štátov Varšavskej zmluvy 21. augusta 1968. Vo februári 1989 počas prednášky na študentskom domove Mladá garda o Charte 77 sa usiloval o vykázanie troch prítomných disidentov - Miroslava Kusého, Milana Šimečku a Jána Čarnogurského, ktorí s ním polemizovali. Na jeho podnet bol odvolaný riaditeľ internátu, pretože účasti uvedených disidentov na diskusii nezabránil. Po roku 1989 pôsobil aj v akademickej sfére, napr. na Katedre politológie a európskych štúdií FF UKF v Nitre. Od roku 2013 je členom Rady vlády SR pre ľudské práva, národnostné menšiny a rodovú rovnosť.

</doc>
<doc id="344869" title="Ok, You’re Right" url="https://sk.wikipedia.org/wiki?curid=344869">
Ok, You’re Right

„Ok, You're Right“ je prvý propagačný singel rappera 50 Centa z jeho štvrtého štúdiového albumu "Before I Self Destruct". Takisto sa objavil ako propagačný singel na jeho mixtape "War Angel LP" a je aj na mixtape Tonyho Yaya "The Swine Flu".
Pozadie.
Skladbu produkoval a mixoval Dr. Dre, keď bol 50 Cent v Detroite s Eminemom a Dr. Drem. Clean verzia skladby bola vydaná Funkmaster Flexom na rozhlasovej stanici Hot 97 dňa 18. mája 2009. Za pár hodín bola vydaná oficiálna verzia na 50 Centovej oficiálnej komunite "Thisis50.com".
Remix.
Existujú štyri remixy skladby, prvý od Maino, druhý od Cassidy, tretí od brooklynského rappera Papoose a štvrtý od Hell Rell nazvaný "Okay Your Dead".

</doc>
<doc id="344977" title="Julie Andrewsоvá" url="https://sk.wikipedia.org/wiki?curid=344977">
Julie Andrewsоvá

Julie Andrewsová, rodným menom Julie Elizabeth Wells, vydatá Julie Edwardsová (* 1. október 1935, Walton-on-Thames, Surrey, Anglicko, Spojené kráľovstvo) je britská herečka, speváčka, tanečnica, moderátorka a spisovateľka, manželka známeho amerického filmového režiséra Blake Edwardsa.
Život.
Pochádza z rodiny učiteľa a klaviristky. Jej prvým manželom bol kanadský operný spevák – tenorista Ted Andrews, druhým potom výtvarník Tony Walton.
Julie od detstva spievala, vystupovala spoločne so svojimi rodičmi vo varieté, v rozhlase a v televízii. Samostatne debutovala už vo svojich 12 rokoch. Od roku 1954 vystupovala na Broadwayi, kde zažiarila v muzikáli My Fair Lady ako predstaviteľka Elizy Doolitlové, za ktorú bola tiež nominovaná na prestížnu americkú divadelnú cenu Tony. Zvukový záznam z tohto predstavenia vyšiel na gramofónových platniach a neskôr aj na CD diskoch (v rovnomennom filme ju v tejto úlohe nahradila herečka Audrey Hepburnová a speváčka Marni Nixonová). Na Broadwayi si zahrala a zaspievala aj v muzikáloch "Kráľ Artuš" a "Kamarát". Najväčšiu popularitu a ceosvetový úspech však dosiahla jej dnes už legendárná filmová úloha Mary Poppins, ktorá bola ocenená britskou cenou BAFTA, Zlatým glóbusom i Oscarom. Nasledoval ďalší známy film Za zvukov hudby, ktorý jej vyniesol ďalší Zlatý glóbus a ďalšiu nomináciu na Oscara.
Na konci 60. rokov prestala vystupovať vo filmoch a venovala sa len spevu, koncertovaniu, nahrávaniu platní a moderovaniu vlastných televíznych show. Vystupovala často v televízii ako moderátorka rôznych relácií zameraných na svet divadla a muzikálov. V tejto dobe tiež napísala niekoľko kníh pre deti pod pseudonymom Julie Edwardsová. Návrat na strieborné plátno spôsobilo až zblíženie s jej tretím manželom, známym filmovým režisérom Blakeom Edwardsom, v ktorého filmoch začala opäť hrať zrelé ženy. V roku 1982 získala svoj tretí Zlatý glóbus a ďalšiu nomináciu na Oscara za film Viktor, Viktória z roku 1982.
Na konci 90. rokov 20. storočia prekonala vážne ochorenie hlasiviek vrátane ich nevydarenej operácie. Počas svojho života získala celý rad umeleckých a spoločenských ocenení a je považovaná za mimoriadnu britskú umelkyňu.
Na začiatku 21. storočia sa dvakrát vrátila k filmu v romantických filmoch Denník princeznej a režiséra Garyho Marshalla, kde hrala kráľovnú Clarisse Renaldiovou, babičku princeznej a neskoršie kráľovnej Mii (Anne Hathaway).

</doc>
<doc id="344985" title="Národná diaľničná spoločnosť" url="https://sk.wikipedia.org/wiki?curid=344985">
Národná diaľničná spoločnosť

Národná diaľničná spoločnosť, a. s. alebo NDS je akciová spoločnosť vo vlastníctve štátu, založená s cieľom správy, údržby, opráv a rozvoja siete diaľnic a rýchlostných ciest.
Vznik.
Spoločnosť vznikla 1. februára 2005 na základe Zákona č. 639/2004 Z.z. o Národnej diaľničnej spoločnosti odštiepením od Slovenskej správy ciest (SSC) a jediným vlastníkom akcií je štát, ktorý je zastúpený Ministerstvom dopravy a výstavby Slovenskej republiky.
Financovanie.
Financovanie NDS je okrem príspevkov zo štátneho rozpočtu zabezpečované prostredníctvom fondov EÚ, úverov, predaja diaľničných známok a výberu mýta.

</doc>
<doc id="345228" title="Uniwersytet Ekonomiczny w Krakowie" url="https://sk.wikipedia.org/wiki?curid=345228">
Uniwersytet Ekonomiczny w Krakowie

Uniwersytet Ekonomiczny w Krakowie (doslova "Ekonomická univerzita v Krakove") je vysoká škola ekonomického zamerania v Poľsku. Vznikla v roku 1925 ako súkromná "Vysoká obchodná škola v Krakove". V súčasnosti na nej študuje viac ako 21 000 študentov. V rámci výchovno-vzdelávacej činnosti ekonomická univerzita organizuje vysokoškolské štúdium bakalárske, inžinierske a doktorantské a celoživotné vzdelávanie.
Fakulty.
Ekonomická univerzita v Krakove má v súčasnosti 4 fakulty:

</doc>
<doc id="345458" title="David Niven" url="https://sk.wikipedia.org/wiki?curid=345458">
David Niven

David Niven celým menom James David Graham Niven, (* 1. marec 1910, Londýn, Spojené kráľovstvo – † 29. júl 1983, Château - d'Oex, Švajčiarsko) bol britský herec a vojak. 
Život.
Najprv študoval na Kráľovskej vojenskej akadémii, kde si osvojil uhladené a džentlmenské správanie a vystupovanie dôstojníka. Po ukončení školy v britskej armáde vydržal iba dva roky a odišiel do USA, kde sa spočiatku živil rôznymi pomocnými prácami a povolaniami. Vystupoval aj v americkom rodeu až napokon v roku 1934 definitívne a natrvalo zakotvil v Hollywoode.
Jeho filmová kariéra začala už v roku 1932, kedy po prvýkrát účinkoval ako komparzista v hollywoodskom westerne. Po niekoľkých ďalších epizódnych rolách mu v roku 1936 ponúklo štúdio MGM prvú väčšiu rolu vo filme The Charge of the Light Brigade, v ktorom si zahral spolu so svojím osobným priateľom Errolom Flynnom. Jeho herecká kariéra a popularita postupne stúpala.
Po vyhlásení druhej svetovej vojny sa vrátil domov do Anglicka, aby slúžil v britskej armáde. Okrem iného slúžil tiež v armádnom filme. Pri príprave vylodenia v Normandii slúžil ako styčný dôstojník medzi britskými a americkými jednotkami. Niekoľko dní po dni "D" sa vylodil v Normandii a slúžil v špeciálnych spravodajských jednotkách. Po vojne, ktorú ukončil v hodnosti podplukovníka, ho osobne vyznamenal generál Dwight Eisenhower, dostal vysoké americké štátne vyznamenanie "Legion of Merit".
Napriek tomu, že počas 2. svetovej vojny nakrútil len dve nevýznamné úlohy, bol vo Veľkej Británii veľmi populárny. Po vojne jeho úspešná herecká kariéra naďalej stúpala. V roku 1958 získal cenu Americkej filmovej akadémie Oscar za rolu v snímke "Oddelené stoly".

</doc>
<doc id="345480" title="Geriatria" url="https://sk.wikipedia.org/wiki?curid=345480">
Geriatria

Geriatria je synonymum pojmu "klinická gerontológia", no tiež označenie špecializovaného lekárskeho oboru. Etymologicky je pojem odvodený od gréckeho "gerón" (starý človek) a "iatró" (liečba). 
Odbor sa zaoberá problematikou zdravotného a funkčného stavu v starobe, zvláštnosťami chorôb, ich diagnostikovania a liečby u starých ľudí. Vychádza z interného lekárstva, ktoré obohacuje najmä poznatkami z neurológie, psychiatrie, fyzioterapie, ergoterapie a ošetrovateľstva. Geriatrická práca je typicky tímová a vychádza z komplexného geriatrického hodnotenia pacienta ("comprehensive geriatric assessment, CGA"). 
Geriatrická medicína je diferencovaná - má svoju problematiku akútnu, chronickú i paliatívnu. Súčasťou geriatrie je aj tzv. dlhodobá starostlivosť a komplexná zdravotno-sociálna starostlivosť o chorých s závažným chronickým zdravotným postihnutím. 
Za zakladateľa odboru je považovaný I. L. Nascher (1863-1944), ktorý je tiež autorom 1. monografie Geriatrics z roku 1914. Odbor sa rozvíjal najskôr v USA (v roku 1942 bola založená "Americká geriatrická spoločnosť") a v Spojenom kráľovstve, kde je spájaný s menom M. Warrenovej.
Ako samostatná vedná disciplína sa vyčlenila gerontopsychiatria, ktorá skúma demenciu, delirantné stavy, depresie, poruchy spánku, paranoidné syndrómy a poruchy správania v starobe.

</doc>
<doc id="345639" title="University College London" url="https://sk.wikipedia.org/wiki?curid=345639">
University College London

University College London (skrátene: UCL) je univerzita v Spojenom kráľovstve. Trvale sa radí medzi 10 najlepších univerzít sveta, momentálne je hodnotená ako 8. najlepšia univerzita na svete (podľa metodiky QS). Budovy UCL sa nachádzajú v centrálnom Londýne, v časti Bloomsbury. Spoločne s univerzitami v Oxforde a Cambridgei, London School of Economics a Imperial College London tvoria G5, skupinu super-elitných univerzít v Spojenom kráľovstve. UCL je aj členom Russell Group, skupiny najprestížnejších výskumných univerzít v Británii.
Dejiny.
University College bola založená v roku 1826. Ako prvá inštitúcia vyššieho vzdelania v Anglicku prijímala študentov bez ohľadu na náboženské vyznanie a sociálno-ekonomický profil. Slávny britský právny teoretik a filozof Jeremy Bentham je považovaný za duchovného otca UCL, hoci sa o založenie univerzity nezaslúžil priamo.
UCL je zakladujúca a najväčšia univerzita v rámci federálnej University of London (kedysi London University resp. Universitas Londiniensis). Pred vznikom novších inštitúcii mala London University dve fakulty (college) – University College a King's College. Meno teda zvyklo byť štylizované aj ako University College, London – v preklade univerzitná fakulta v Londýne, podobne ako Univ na Oxforde. Škola nedávno prešla rôznymi reformami, pod vedením nového rektora (provost). Profesor ekonomického práva Malcolm Grant, ktorý bol predtým vicekancelár na Cambridgei a fellow na Clare College, Cambridge, na svoje súčasné miesto nastúpil v roku 2003. 
Výučba a výskum.
Univerzita ponúka predovšetkým prvostupňové a druhostupňové kurzy v oblasti umenia (BA, MA, LL.B., LL.M.) a vedy (BSc, MSc, MSci, BEng, MEng, MD), ale aj veľa postgraduálnych programov a pozícii vo výskume (MPhil, DPhil, PhD). 
Celkové príjmy University College, najmä vďaka výskumu, boli v roku 2010 vo výške 762 miliónov libier. UCL predstavuje v súčinnosti s nemocnicou University College Hospital najväčšie centrum pre biomedický a biochemický výskum v Spojenom kráľovstve a jednu z najlepších fakúlt medicíny na svete.
Tomáš Garrigue Masaryk v roku 1915 inauguroval School of Slavonic and East European Studies (SSEES), najväčšie centrum pre strednú a východnú Európu a Rusko v Británii. Táto inštitúcia ponúka aj kurz slovenčiny a češtiny, spojený s politológiou regiónu (East European Studies). 
Medzi členmi školy a absolventmi je dodnes 21 držiteľov Nobelovej ceny. Traja členovia resp. absolventi UCL získali Fieldsovu medailu) za zásluhy v matematickom výskume. UCL má viac profesorov než akákoľvek iná britská univerzita.

</doc>
<doc id="345690" title="Arlington National Cemetery" url="https://sk.wikipedia.org/wiki?curid=345690">
Arlington National Cemetery

Arlington National Cemetery (doslova: "Arlingtonský národný cintorín") je cintorín v americkom štáte Virgínia, v meste Arlington. Cintorín bol založený počas americkej občianskej vojny na pozemku rodiny generála Lee a jeho manželky Marry Ann Custis Leeovej, ktorá bola priamym potomkom Marthy Washingtonovej. 
Je situovaný pri rieke Potomac a nachádza sa v blízkosti budovy Pentagónu. Dopravná obsluha je zaisťovaná washingtonským metrom, stanice Arlington Cemetery.
Celková plocha cintorína je a je tu pochovaných viac ako 300 000 zosnulých. Boli tu pochovávaní aj americkí veteráni a padlí vojaci, počínajúc americkou občianskou vojnou a vojnou v Iraku končiac. Prvým tu pochovaným vojakom bol William Henry Christman, pohreb sa konal dňa 13. mája 1864.
Medzi známe osobnosti pochované na tomto cintoríne patria napr.: John Fitzgerald Kennedy, Robert Kennedy, Jacqueline Kennedyová, William Howard Taft, Hiram Bingham ai.

</doc>
<doc id="345824" title="Igor Novák" url="https://sk.wikipedia.org/wiki?curid=345824">
Igor Novák

Igor Novák (* 10. apríl 1948, Prešov – † 13. november 2006, Prešov) bol česko-slovenský futbalista a futbalový reprezentant.
Klubová kariéra.
Prvoligový dres obliekol v apríli 1970. Od tejto chvíle neustále zdokonaľoval svoje futbalové umenie. Jeho príslovečná húževnatosť a talent ho zaradili medzi najlepších prvoligových hráčov. Bol oporou a dirigentom mužstva. V apríli 1977 najlepší a najpopulárnejší hráč prešovského mužstva sa po zápase so Spartakom BS Vlaším (5:1), rozlúčil so svojimi priaznivcami výborným výkonom. Na 5 mesiacov obliekol vojenskú rovnošatu a posilnil celok Dukly Tábor, ktorá hrala v druhej národnej lige. Záver aktívnej činnosti sa mu nevydaril. Po deviatich rokoch pôsobenia na Šariši, v júni 1979, keď Tatran vypadol z najvyššej súťaže, odišiel do Prahy. Dres Bohemiansu mu ostal len krátkou spomienkou, lebo vážne zranenie znamenalo koniec jeho hráčskej kariéry. Lopte však ostal verný ako tréner. 
Reprezentačná kariéra.
V národnom mužstve odohral 6 zápasov a dal 1 gól, 5 krát nastúpil za tím olympionikov a raz za juniorov.
Trénerská kariéra.
Po skončení aktívnej činnosti sa venoval trénerskej činnosti. Viedol viaceré mládežnícke i seniorské družstvá na Slovensku. V roku 1992 sa s dorastom Tatrana stal československým majstrom a v sezóne 1994/95 viedol "A" mužstvo Tatrana v PVP. Istý čas pôsobil aj na ázijskom kontinente.

</doc>
<doc id="345866" title="Železničná trať Košice – Muszyna" url="https://sk.wikipedia.org/wiki?curid=345866">
Železničná trať Košice – Muszyna

Železničná trať KošicePlavečMuszyna (v cestovnom poriadku pre verejnosť označená ako železničná trať číslo 188) je železničná trať na Slovensku a Poľsku, ktorá spája Košice a pohraničné poľské mesto Muszyna cez Prešov a Plaveč.
Dejiny.
Počas druhej polovice 19. storočia sa realizovalo dopravné prepojenie regiónov Uhorska a bokom nezostal ani severovýchod krajiny. Prepojenie na Halič malo byť v náväznosti na Tiskú železnicu zabezpečené traťou z Prešova cez Dukliansky priesmyk do Przemyśla. K realizácii však nedošlo (vybudovaná bola trať cez Lupkovský priesmyk) a napokon sa 30. mája 1870 rozhodlo o výstavbe spojnice PrešovTarnów cez Plaveč a Muszynu. Na stavbu a prevádzkovanie získala koncesiu viedenská banka Union, ktorá založila akciovú spoločnosť „Uhorská časť prešovsko-tarnowskej železnice“ a previedla na ňu koncesné práva i stavebnú zmluvu. Výstavba trate po Orlov bola ukončená dňa 3. apríla 1873 a sprevádzkovaná dňa 1. mája 1873.
V roku 1874 bol vybudovaný aj úsek Orlovzemská hranica, no prevádzka na ňom sa začala až súčasne s haličským úsekom z Tarnowa 18. augusta 1876.

</doc>
<doc id="345964" title="Jesenická oblast" url="https://sk.wikipedia.org/wiki?curid=345964">
Jesenická oblast

Jesenická oblast (iné názvy: Jesenická podsoustava, Východosudetská oblast, Východní Sudety, po slovensky aj Východné Sudety; ; ; ) je geomorfologická oblasť nachádzajúca sa na pomedzí poľského a českého Sliezska, východných Čiech a severnej Moravy. 
Na západe pri obci Heřmanice nadväzuje na Orlickú oblasť (Mladkovské sedlo "(Przelęcz Międzyleska)," rovnako ako celá Kladská kotlina, ešte patrí do Orlickej oblasti), na severe prechádza do Krkonošsko-jesenického podhoria "(Przedgórze Sudeckie)," na severovýchode sa dotýka Sliezskej nížiny, na juhovýchode ju Moravské úvaly (Vonkajšie karpatské zníženiny) oddeľujú od Karpát. Na juhu leží Brněnská vrchovina, ktorá patrí do Českomoravskej subprovincie.
Najvyšším vrcholom je Praděd (). Na časti pohoria je vyhlásená CHKO Jeseníky s rozlohou , ktorá zahŕňa 11 maloplošných chránených území. 
Členenie.
Jesenická oblast sa delí na následujúce celky:

</doc>
<doc id="345995" title="Jozef Kolarčík" url="https://sk.wikipedia.org/wiki?curid=345995">
Jozef Kolarčík

Jozef Kolarčík (prímeno Fintický) (* 8. január 1899, Malý Šariš – † 2. február 1961, Fintice) bol slovenský učiteľ, folklorista, etnograf a zberateľ.
Životopis.
Jozef Kolarčík (prímeno Fintický podľa obce Fintice, svojho dlhoročného pôsobiska) sa narodil 8. januára 1899 v Malom Šariši, neďaleko Prešova. Pochádzal z kováčskej rodiny. Otec Jozef narodený 6. mája 1864 v Malom Šariši (bol kováčom na panských dvoroch Meliorisa, Hodóšiho a Szentivániho v Malom Šariši) zomrel roku 1942. Matka Zuzana, rodená Tirdiľová (narodená 4. júla 1869 v Malom Šariši) pochádzala z roľníckej rodiny v Malom Šariši (zomrela v roku 1943). Mal dvoch súrodencov. Najstaršia Veronika bola pôrodnou asistentkou v Petrovanoch a najmladší Imrich sa odsťahoval roku 1925 do Argentíny. Jozef Kolarčík po skončení národnej školy v Malom Šariši (vyučovacím jazykom tu vtedy bola maďarčina) prešiel na gymnázium do Prešova a potom sa zapísal na Evanjelický učiteľský ústav v Prešove. Súčasne navštevoval hudobnú školu v prešovskom Széchényiho kor. V tom čase začal písať básne a zapisovať šarišské ľudové piesne v rodnej obci. Od rodičov dostal dobrú výchovu, ktorá sformovala jeho charakter v pevnú osobnosť s výrazným zmyslom pre pracovitosť a zanietenosť za spoločenské i osobné ideály. Tu načrel do studnice šarišského folklóru, ktorú celý život poznával, študoval, spracovával a sprístupňoval širokým ľudovým vrstvám. Škola rozšírila jeho rozhľad spoločenský i odborný, získal na nej základné hudobné vzdelanie, tak prepotrebné pre zbieranie a zapisovanie piesní a tancov. Jozef Kolarčík po maturite na Evanjelickom učiteľskom ústave v Prešove (1918) 15. augusta 1918 bol zvolený za učiteľa a kantora vo Finticiach a 1. septembra nastúpil na miesto. 
Na prvé miesto v jeho záujmoch sa dostal šarišský folklór, so všetkými prejavmi. Spočiatku to boli ľudové piesne z Fintíc a Malého Šariša, ktoré zapisoval a pripravoval zväčša pre potreby svojho ženského spevokolu. Neskôr sa jeho záujem rozšíril na celý región Šariša a okrem piesní sa orientoval aj na tance, zvyky a iné folklórne prejavy. Osobitnú pozornosť už v 20. rokoch venoval zbieraniu a zapisovaniu rusínskych piesní z okolia Makovice od Bardejova k Humennému a rómskemu folklóru. Základom Kolarčíkovej zberateľskej činnosti bol Malý Šariš a Fintice s ich najbližším okolím. Zapísaný folklórny materiál z týchto obcí a ich okolí predstavuje viac ako polovicu folklórnej zbierky Jozefa Kolarčíka-Fintického. Zápisy sú od začiatku jeho pôsobenia vo Fintiaciach (1918) až do smrti (roku 1961). Vo svojom životopise zo začiatku 30. rokov uvádza, že už vtedy mal z tejto oblasti zozbieraných vyše 1.200 šarišských piesní, ktoré „prezrel majster Karol Plicka a univerzitný prof.dr. Orel“, vyše 500 porekadiel, riekaniek a povier medzi ľudom, bohatý fotografický materiál, niekoľko sto metrov filmu typických tancov a pod. K tomu materiálu treba ešte prirátať vyše 300 rómskych piesní, zvykov i povier, pozoruhodnú zbierku rusínskych piesní spod Makovice a početné piesne a iný folklórny materiál zo Zemplína. Kolarčíkova zbierka východoslovenského materiálu obsahovala do 60. rokov neobyčajné bohatstvo ľudovej slovesnosti východného Slovenska.
Kolarčík však aj naďalej pokračoval v intenzívnej zberateľskej činnosti, kde vedľa piesní dôležité miesto zaujali východoslovenské v prevažnej miere šarišské tance, ktorých už koncom 40. rokov mal zapísaných vyše štyridsať. Jozef Kolarčík svojou bohatou zbierkou, svojimi poznatkami o východoslovenskom folklóre, spolu so svojou folkloristickou skupinou sa stal vyhľadávaným a Fintice strediskom záujmu o typický šarišský folklór. Prichádzali sem vynikajúci folkloristi (od roku 1930 napr. K.Plicka), folkloristická skupina bola pozývaná na významné celoštátne podujatia (Národopisné slávnosti v Užhorode roku 1931, Pribinove oslavy v Nitre roku 1933 a ďalšie), nahrávala gramofónové platne (napr. len 21. mája 1930 nahrala na platne okolo 55 svadobných a priadkových šarišských piesní), početné nahrávky mala aj roku 1931, 1942 a v ďalších rokoch (39), zúčastnila sa rozhlasových relácií folklórnych pásiem pre stanicu Košice (od roku 1938 Prešov), ktoré pripravoval Jozef Kolarčík zo svojho folklórneho materiálu.

</doc>
<doc id="346684" title="Železničná trať Žilina – Košice" url="https://sk.wikipedia.org/wiki?curid=346684">
Železničná trať Žilina – Košice

Železničná trať Žilina - Košice (v cestovnom poriadku pre verejnosť označená ako železničná trať číslo 180) je elektrifikovaná dvojkoľajná železničná trať na Slovensku, ktorá spája Žilinu a Košice. Je súčasťou Va. koridoru a patrí medzi najdôležitejšie slovenské trate s najväčšou intenzitou dopravy.
História.
Trať bola vybudovaná ako súčasť Košicko-bohumínskej železnice, uvedenej do prevádzky v roku 1872. 
Otváranie jednotlivých úsekov:
Trať bola pôvodne jednokoľajná, no koncesia stanovovala povinnosť zdvojkoľajniť trať, ak ročný hrubý zisk na jednu míľu trate prevýši dva po sebe idúce roky 150 000 zlatých. Kompletné zdvojkoľajnenie bolo dokončené až v roku 1955.
Po skončení prvej svetovej vojny Rakúsko-Uhorsko zaniklo a pre mladé Česko-Slovensko mala táto trať kľúčový význam. Ako jediná totiž spájala Česko s východným Slovenskom, o ktoré Česko-Slovensko bojovalo s Maďarskom. Rozdelený bol tiež Tešín, no trať i stanica zostali na území Česko-Slovenska, okolo ktorého vzniklo nové mesto Český Tešín.
Strategická Košicko-bohumínska železnica bola 1. februára 1921 prevzatá spoločnosťou Česko-slovenské štátne dráhy, no vo vlastníctve súkromnej spoločnosti.
Po druhej svetovej vojne bola spoločnosť ČSD zoštátnená a vlastníkom Košicko-bohumínskej železnice sa stal česko-slovenský štát. V roku 1955 názov Košicko-bohumínska železnica zanikol a v 1964 bola dokončená elektrifikácia celého úseku trate.
Priebeh trate.
Trať sa začína v dôležitom dopravnom uzle, kde sa stretáva trať z Bratislavy a Považia, z Ostravska a Sliezska a z východu krajiny. Vedie prevažne východo-západným smerom údoliami riek Váh a Hornád. Od Žiliny prekonáva viacerými tunelmi pohoria Malá Fatra a Veľká Fatra, vedie Liptovskou, Popradskou a Hornádskou kotlinou. Údolím Hornádu prekonáva Slovenský raj a východnú časť Slovenského rudohoria a Košickou kotlinou smeruje už južným smerom ku Košiciam.
Modernizácia trate.
V roku 2011 bola ukončená výstavba novej zriaďovacej stanice Žilina - Teplička.
Modernizácia trate pod Tatrami sa má uskutočniť po roku 2015. Zrekonštruovaná má pri nej byť nielen trať, ale aj stanica Štrba. Kvôli novým parametrom trate (medzi inými aj maximálna prevádzková rýchlosť do 200 km/h, plánovaná minimálna 160 km/h) bude takmer trojkilometrový úsek medzi Štrbou a Svitom vedený po novom telese. V rámci modernizácie sa preloží 22% súčasnej trate. Dĺžka trate v úseku sa tak zníži z na . Štúdia zrealizovateľnosti trate Žilina - Košice - Čierna nad Tisou bola schválená Ministerstvom dopravy 1. februára 2016. Z pôvodného počtu viac než 30 variantov konečná správa porovnala 4. Schválená bola alternatíva 3.1, ktorá ráta s prevádzkovými rýchlosťami 120, 140 a 160 km/h a kompromisom medzi zefektívnením trate a vynaloženými prostriedkami. Realizácia má byť prevedená tak, aby sa stihol Operačný program na roky 2016-2020. V roku 2020 sa počíta so zahájením výstavby v úseku Lučivná - Poprad.
V júli 2017 Železnice Slovenskej republiky vypísali verejnú súťaž na modernizáciu traťového úseku Poprad – Lučivná. Súčasťou projektu je aj modernizácia stanice Svit. Ide o prvú etapu úseku Poprad – Lučivná, ktorá by mala stáť 114,6 mil eur vrátane DPH. 18. septembra 2020 začala modernizácia úseku firmami TSS Grade a Doprastav za 97 miliónov eur.
Z úsekoch trate na zozname úsekov pri ktorých odhadované prínosy modernizácie prevyšujú investičné náklady sú tieto: ŽilinaVarín (298,3 mil. eur), VarínVrútky (236,1 mil. eur), VrútkyPaludza (528,4 mil.), Štrba (Lučivná)Poprad (98,7 mil.), PopradSpišská N. Ves (Markušovce) (455,1 mil.) a KošiceKysak (185,3 mil.).

</doc>
<doc id="346878" title="Železničná trať Zvolen – Košice" url="https://sk.wikipedia.org/wiki?curid=346878">
Železničná trať Zvolen – Košice

Železničná trať Zvolen – Košice, v cestovnom poriadku pre verejnosť označená ako železničná trať číslo 160, je hlavným južným železničným ťahom Slovenska, ktorý ale ešte stále nie je elektrifikovaný a zdvojkoľajnený, až na niekoľko málo výnimiek(~25 kV 50 Hz v úseku Zvolen os. st. - Zvolen nákl. st. a =3 kV js v úseku Haniska pri Košiciach - Košice). V budúcnosti sa plánuje elektrifikácia a zdvojkoľajnenie tejto trate.
Dejiny.
Trať medzi dôležitými dopravnými uzlami južného Slovenska vznikla prepojením úsekov železničnej cesty, ktoré boli vybudované počas Rakúsko-Uhorska s úsekmi dobudovanými až v 50tich rokoch 20. storočia. Sprevádzkovaním náročného úseku medzi Rožňavou a Turňou nad Bodvou s 3 148 m dlhým Jablonovským tunelom, došlo 23. januára 1955 k prepojeniu už existujúcich úsekov a vzniku tzv. "juhoslovenskej transverzály". Na trati sa v minulosti nachádzali ešte 2 tunely, z ktorých bol jeden (pri žst. Píla) výlúčený z prevádzky z dôvodu výstavby dvojkoľajnej trati v úseku Kriváň - Lovinobaňa a teda sa pristúpilo k odkloneniu trate mimo tunela, a druhý (pri žst. Podkriváň) bol odstránený a na rovnakom mieste nahradený hlbokým a dlhým betónovým zárezom.
Otváranie jednotlivých úsekov:
Trakcia a modernizácia.
Zaujímavosťou trate je dvojaká trakcia na koncových úsekoch:
V novembri 2015 bola plánovaná elektrifikácia trasy Haniska - Veľká Ida - Moldava nad Bodvou mesto. Elektrifikácia prebehne čiastočne na trati Moldava nad Bodvou – Medzev.
Štúdia ŽSR o elektrifikácii trate medzi Zvolenom a Fiľakovom v decembri 2020 nedostala pozitívne hodnotenie od Útvaru hodnoty za peniaze. ŽSR posudzovali dve varianty: elektrifikáciu úseku s prerobením nástupišť, modernizáciou zabezpečovacích zariadení a zvýšením rýchlosti zo 100 ma 120 km/h v niektorých úsekoch. Projekt by stál 235 miliónov eur. Druhý projekt, za 253 mil. eur počítal so zdvojkoľajnením časti trate. ÚHP navrhol elektrifikovať kratší úsek, ZvolenLučenec alebo dlhší, ZvolenVýhybňa Urbánka. Navrhli aj, že by rýchliky nemuseli zastavovať vo Fiľakove, ale na zastávke bližšie k centru mesta.
Úsek KošiceBarca patrí k úsekom pri ktorých odhadované prínosy modernizácie prevyšujú investičné náklady. Mal by stáť 87,7 miliónov eur.

</doc>
<doc id="346921" title="Slovenské elektrárne" url="https://sk.wikipedia.org/wiki?curid=346921">
Slovenské elektrárne

Slovenské elektrárne, a. s. (SE, a. s.) je energetická spoločnosť pôsobiaca na Slovensku. Náplňou jej činnosti je výroba elektrickej energie. Spoločnosť na Slovensku prevádzkuje dve jadrové (Elektrárne Bohunice, Atómové elektrárne Mochovce), dve tepelné (Elektrárne Vojany a Elektráreň Nováky) a 34 vodných elektrární. Celkový inštalovaný výkon tvorí 5677,24 MW.
V júli 2014 bolo oficiálne oznámené, že doterajší vlastník SE, talianska firma Enel, plánuje predať svoj 66% podiel. Zvyšok vlastní ministerstvo hospodárstva prostredníctvom Fondu národného majetku. Medzi najvážnejších záujemcov o kúpu akcií SE patrí český Energetický a průmyslový holding (EPH), ktorý vlastnia podnikatelia Daniel Křetinský, Patrik Tkáč a finančná skupina J&amp;T. Podľa Financial Times zo 16. novembra 2015 Enel predá 33 % za približne 350 miliónov eur. V júni 2006 sa EPH stal päťdesiatpercentným akcionárom spoločnosti Slovak Power Holding (SPH) a uzavrel tak prvú fázu vstupu do slovenského dominantného výrobcu elektriny. Ďalších 50 percent firmy SPH, ktorá vlastní 66-percentný podiel Slovenských elektrární, zostáva zatiaľ vo vlastníctve talianskej skupiny Enel.
V októbri 2014 spoločnosť otvorila nové návštevnícke a informačné centrum Energoland, ktoré sa nachádza pri vstupe do atómových elektrární Mochovce. 
Časopis Forbes považuje Slovenské elektrárne za najväčšiu firmu na Slovensku, časopis TREND zas vyhodnotil SE ako najväčšieho súkromného investora v roku 2013 a 2014. Na jeseň 2015 SE získali Národnú podnikateľskú cenu za životné prostredie, ktorú udeľuje Asociácia priemyselnej ekológie na Slovensku. 
Richard Sulík v roku 2021 obhajuje návrh zákona o prevode kritickej infraštruktúry nielen pandémiou, ale i problémami štátu ako 34-percentného vlastníka so Slovenskými elektrárňami. „Problém je v tom, že Slovenské elektrárne sú vďaka katastrofálnemu manažmentu zo strany Enelu pri dostavbe Mochoviec zadlžené po uši. Všetko bolo založené v prospech bánk. A tu začína problém.“ 
Dejiny.
Po páde komunizmu vznikli Slovenské elektrárne ako právny následník Slovenského energetického podniku v roku 1994.
Pred plánovanou privatizáciou SE bola k 21. januáru 2002 od spoločnosti odčlenená Slovenská elektrizačná prenosová sústava (SEPS). Pred blížiacou sa privatizáciu SE spoločnosťou Enel boli zo Slovenských elektrární vyčlenené tiež niektoré jadrové aktíva. K 7. júlu 2005 vznikla spoločnosť GovCo. Táto spoločnosť k 1. aprílu 2006 „prevzala zodpovednosť za doprevádzkovanie jadrovej elektrárne V1, vyraďovanie jadrovoenergetických zariadení, zaobchádzanie s rádioaktívnymi odpadmi a vyhoretým jadrovým palivom“. Neskôr sa pretransformovala na Jadrovú a vyraďovaciu spoločnosť (JAVYS).
Výroba.
V roku 2015 Slovenské elektrárne vyrobili 22 105 GWh (gigawatthodín) elektriny, z čoho najväčší podiel - až 15 499 GWh - sa vyrobilo v atómových elektrárňach v Mochovciach a Jaslovských Bohuniciach. Firma uvádza, že 91 % dodanej elektriny produkuje bez emisií skleníkových plynov –v jadrových, vodných, fotovoltických elektrárňach a spoluspaľovaním biomasy. 
Elektrárne.
Slovenské elektrárne prevádzkujú dve atómové elektrárne (Mochovce, Jaslovské Bohunice), dve tepelné elektrárne (Nováky, Vojany), 34 vodných elektrární (najmä na riekach Váh a Hron) a dve solárne elektrárne (Mochovce, Vojany).
Medzi vodné elektrárne patriace pod SEAS patria prečerpávacie vodné elektrárne (PVE) Čierny Váh, Dobšiná, Liptovská Mara a Ružín; prietočné vodné elektrárne (VE) Čunovo, Domaša, Dubnica Nad Váhom, Horná Streda, Hričov, Ilava, Kostolná, Kráľová, Krpeľany, Ladce, Lipovec, Madunice, Mikšová, Nové Mesto nad Váhom, Orava, Považská Bystrica, Sučany a Trenčín; a prietočné malé vodné elektrárne (MVE) Bešeňová, Dobšiná II, Dobšiná III, Krompachy, Malé Gabčíkovo - S VII, Mošoň, Rakovec, Ružín II, Švedlár, Tvrdošín a Veľké Kozmálovce.
Sumárny inštalovaný výkon vodných elektrární Slovenských elektrární je 1 653 MW, čo tvorí približne 40 % z celkového inštalovaného výkonu spoločnosti. Z toho je v prietočných vodných elektrárňach inštalovaných 736,6 MW a v prečerpávacích vodných elektrárňach 916,4 MW (Čierny Váh 734,4 MW, Liptovská Mara 98 MW, Dobšiná 24 MW a Ružín 60 MW). K tomu do 10. marca 2015 Slovenské elektrárne prevádzkovali VE Gabčíkovo s celkovým inštalovaným výkonom 746,54 MW, ktorej prevádzku od tohto dňa prevzal Vodohospodársky podnik, š.p.

</doc>
<doc id="346953" title="Železničná trať Nové Zámky – Zvolen" url="https://sk.wikipedia.org/wiki?curid=346953">
Železničná trať Nové Zámky – Zvolen

Železničná trať Nové Zámky – Zvolen (v cestovnom poriadku pre verejnosť označená ako železničná trať číslo 150) je železničná trať na Slovensku, spájajúca Nové Zámky a Zvolen cez Levice. Patrí medzi dôležité dopravné tepny, spájajúce západ a juh krajiny so stredným Slovenskom.
Dejiny.
Trať medzi Novými Zámkami a Zvolenom vznikla spojením niekoľkých kratších úsekov, budovaných prevažne v 2. polovici 19. storočia. Ich prepojením vznikla dôležitá časť južnej trasy, ktorá sa vo Zvolene rozdeľuje a umožňuje lepšiu dopravnú obslužnosť regiónov. Cez Banskú Bystricu, Červenú Skalu a Margecany prepája juh a stred krajiny so severnou tepnou Žilina – Košice a cez Lučenec a Rožňavu po trati Zvolen – Košice južné oblasti s Košicami. 
Elektrifikácia úsekov.
Po roku 1980 začala elektrifikácia trate s ukončením v roku:
Využitie trate.
V súčasnosti premávajú traťou Nové Zámky – Zvolen rýchliky z Bratislavy do Zvolena každé 2 hodiny, tieto následne pokračujú ďalej do Banskej Bystrice alebo Košíc. Trať využívajú i regionálne a nákladné vlaky.
V septembri 2015 bolo oznámené, že štát vyhlásil verejné obstarávanie na spoje Banská Bystrica - Bratislava. Predpokladalo sa vysúťaženie 1,5 milióna vlakových kilometrov ročne. Záujem o súťaž do 26. septembra 2015 oficiálne prejavil RegioJet, o tendri uvažoval Leo Express, zaujímala sa Arriva, dcérska spoločnosť Deutsche Bahn, uvažovalo sa o ďalších spoločnostiach: České dráhy, britský National Express ako aj vtedajší (a súčasný) prepravca Železničná spoločnosť Slovensko. Tento dopravca vtedy najazdil na uvedenej trati 1,2 milióny kilometrov, priamo jazdil len jeden pár rýchlikov, na ostatné spoje bolo treba presadať vo Zvolene. Podľa grafikonu od decembra 2015 malo byť priamych rýchlikov 8 párov. Súťaž bola vyhlásená v novembri 2015. Jej víťaz mal získať až desaťročný monopol na dopravu medzi Banskou Bystricou a Bratislavou.
V decembri 2015 štátna spoločnosť ZSSK oznámila, že od 13. decembra 2015 zriadila priame spojenie Bratislavy s Banskou Bystricou v dvojhodinovom takte.

</doc>
<doc id="347184" title="Chlorid draselný" url="https://sk.wikipedia.org/wiki?curid=347184">
Chlorid draselný

Chlorid draselný (triviálny názov drasloš, sylvín, niekedy aj horká soľ) je v čistom stave biela kryštalická látka slanej chuti, dobre rozpustná vo vode. V prírode sa vyskytuje ako minerál sylvín a v carnalite a kainite ako dvojmocná soľ. Je nehorľavý, bez zápachu, dobre rozpustný vo vode.
Využitie.
KCl + NH4NO3 → KNO3 + NH4Cl
Výroba.
Najľahším spôsobom výroby je neutralizácia roztoku hydroxidu draselného kyselinou chlorovodíkovou podla rovnice:
KOH + HCl → KCl + H2O
Tiež substitučnou reakciou síranu draselného a chloridu sodného podla rovnice:
K2SO4 + 2NaCl → 2KCl + Na2SO4

</doc>
<doc id="347210" title="Západosibírska nížina" url="https://sk.wikipedia.org/wiki?curid=347210">
Západosibírska nížina

Západosibírska nížina () je rozsiahla nížinná oblasť v centrálnej časti Ruskej federácie ohraničená na západe pohorím Ural, na východe Stredosibírskou plošinou, na juhu Kazašskou plošinou a predhorím Altaja a na severe Karským morom.
Územie s tvarom rozsiahleho lichobežníka má v severojužnom smere dĺžku asi ; v západno-východnom smere šírka kolíše medzi 1100 - . Rozloha nížiny je približne 2,6 mil km². Povrch nížiny je väčšinou rovinatý. Jediným významnejším výšinným útvarom je Sibírska pahorkatina, rozdeľujúca Západosibírsku nížinu v horizontálnom smere na severnú a južnú časť. Juh územia tvorí viacero geomorfmologických útvarov: Išimská step, Povasiuganie, Barabinská step, Kulundská step, Obská plošina. Pre Západosibírsku nížinu sú charakteristické rozsiahle zamokrené územia medziriečí. Veľké plochu zaberajú zníženiny, ktoré sú pozostatkami niekdajších jazerných paniev. 
Základom geologického podložia sú prvohorné horniny, pokryté morskými usadeninami z druhohôr a treťohôr, dosahujúcich miestami hrúbku až 1000 metrov. 
Západosibírska nížina patrí do kontinentálneho podnebného pásma s charakteristickými drsnými zimami (priemerná teplota v januári -28 °C až -16 °C) a miernymi letami (priemerná teplota v júli 4 - 22 °C). Z toho vychádza i dĺžka vegetačného obdobia predstavujúca na juhu 175 až 180 dní v roku. Množstvo spadnutých zrážok kolíše medzi 200 v tundrovom a stepnom pásme a 500 v lesnom pásme.
Západosibírska nížina predstavuje jednu z najvýznamnejších a najväčších panví artézskych vôd na svete (asi 3 mil. km²). Cez nížinu preteká vyše dvetisíc riek, ktorých celková dĺžka tokov predstavuje viac ako 250 tis. km. K hlavným vodným tokom patria rieky Ob, Jenisej a Irtyš, ktoré sú súčasne dôležitými vodnými dopravnými tepnami spájajúcimi severnú a južnú časť územia. Nížina oplýva i bohatstvom jazier.
Takmer celé územia Západosibírskej nížiny zaberá lesné pásmo, v severnej časti s dominantným pásmom tundry a na juhu prechádzajúcim do lesotundry. V skladbe lesa prevládajú ihličnaté stromy. K typickým predstaviteľom fauny patrí medveď hnedý, rys, vydra, kuna, los, srnec a i.
Západosibírska nížina je významnou hospodárskou základňou Ruska. Západosibírska panva, ktorá zaberá podstatnú časť nížiny je jednou z najvýznamnejším ropných panví na svete (rozloha asi 3,5 mil. km²). Dôležitou dopravnou tepnou spájajúcou ju s ostatnými časťami krajiny je Transsibírska magistrála, prechádzajúca jej južnou časťou. V tejto časti sú sústredené i významné centrá oblasti - Novosibirsk, Tomsk a Omsk.
Geológia.
Geologicky Západosibírska nížina zodpovedá západosibírskej panve, ktorá leží v západnej časti sibírskej platformy. Na západe hraničí s pohorím Ural, na juhu s Altajsko-Sajanským horským systémom a Kazašským masívom. Na severe prechádza do panvy Karského mora. Fundament panvy je tvorený rôznymi celkami prekambrického a prvohorného veku, ktoré boli pripojené k Sibíri počas kolízie s Uralom. Sedimentácia panvy sa začala na začiatku druhohôr v priebehu triasu, kedy vznikol rad riftových panví a došlo k rozsiahlym výlevom kontinentálnych bazaltov sibírskych trapov. Po etape vulkanizmu došlo k postupnému poklesávaniu územia a následnému prieniku mora, ktoré postupne v rôznych etapách v priebehu strednej jury až strednej kriedy spôsobili vyplnenie centrálnej časti panvy relatívne veľkými hrúbkami sedimentov presahujúcimi 1-3 km. Zatiaľ čo v priebehu jury a spodnej kriedy sa v strede pavny usadzovali hlavne súvrstvia hlbokovodných bridlíc, ílovcov, prachovcov a pieskovcov, vo vrchnej kriede nastúpilo obdobie zapĺňania panvy plytkovodnými deltovými ílmi a pieskami. Ekonomicky významné je hlavne baženovské súvrstvie vrchnojurských čiernych bridlíc, ktoré tvoria významnú materskú horninu ropy (zdroj asi 80% ropy v panve). Ropa a zemný plyn sú často ťažené zo súvrství vrchnokriedových pieskov. V priebehu treťohôr, po oligocéne more prestalo zasahovať do priestoru panvy a došlo k jej čiastočnému výzdvihu. V oblasti sa nachádzajú veľké ložiská ropy a zemného plynu.

</doc>
<doc id="347213" title="Robert Miles" url="https://sk.wikipedia.org/wiki?curid=347213">
Robert Miles

Robert Miles (narodený ako Roberto Concina, * 3. november 1969, Neuchâtel, Švajčiarsko† 9. máj 2017, Ibiza, Španielsko) bol taliansky hudobný producent, hudobný skladateľ, hudobník a DJ žánrov electronica a trance.
Biografia.
Narodil sa Antoniette a Albinovi Concinovým v Fleurieri vo Švajčiarsku. V mladosti sa naučil hrať na klavíri a na hudobnej scénu figuroval od roku 1988. Pracoval ako DJ v mnohých talianskych kluboch a v roku 1990 investoval svoje úspory do nákupu použitého vybavenia na postavenie vlastného štúdia; napriek tomu jeho počiatočné skladanie hudby zostalo nepovšimnuté.
V roku 1994 Robert Miles napísal svoju najúspešnejšiu a najslávnejšiu dream housovú skladbu „Children“. Od jej oficiálneho vydania ako singel v roku 1995 sa do dvoch týždňov predalo viac ako 350,000 kópií po celej Európe a dostal sa na vrchol hitparád v mnohých krajinách. Do roku 1997 sa singlu „Children“ predalo viac ako 5 miliónov kópií po celom svete. To pre Milesa znamenalo vo Veľkej Británii a v Nemecku platinu, a zlato v ďalších krajinách. Takisto sa Robert Miles stal jediným talianskym umelcom, ktorý získal cenu BRIT Award (Najlepší medzinárodný mužský nováčik roku 1997).
Jeho nový sólový album s názvom "Th1rt3en" bol vydaný vydavateľstvom S:alt Records vo februári 2011 a obsahuje hosťov ako Robert Fripp, Dave Okumu, John Thorne a Mike Patto.
Robert Miles zomrel na ostrove Ibiza dňa 9. mája 2017 vo veku 47 rokov po deväťmesačnom boji s rakovinou pankreasu.

</doc>
<doc id="347228" title="Železničná trať Bratislava – Marchegg" url="https://sk.wikipedia.org/wiki?curid=347228">
Železničná trať Bratislava – Marchegg

Železničná trať Bratislava – Devínska Nová Ves – Marchegg (ÖBB) (v cestovnom poriadku pre verejnosť označená ako železničná trať číslo 100) je elektrifikovaná dvojkoľajná železničná trať na Slovensku, ktorá spája Bratislavu a rakúsky Marchegg cez Devínsku Novú Ves. Trať je elektrifikovaná a dvojkoľajná po odbočku pred hraničným prechodom.
História.
Už od roku 1836 existovali snahy o vybudovanie železničného prepojenia Viedne a Pešti. Výstavba trate cez Győr začala už v roku 1838, no to už prebiehali i práce na trati Marchegg – Bratislava. Súperenie o trasovaní prepojenia kľúčových centier monarchie napokon skončilo po bankrote konzorcia, ktoré budovalo trať cez Győr. Dôležitá železnica do Pešti a s pokračovaním do Debrecínu (Tiská železnica) tak mala prechádzať Bratislavou a južným Slovenskom.
Na úseku bolo potrebné vybudovať niekoľko náročných stavieb, napríklad 474 m dlhý most cez Moravu, zárez pri Lamači, 215 m dlhý a 17 m vysoký Červený most a 703,6 m dlhý tunel.
Trať z Viedne do Bratislavy cez Marchegg bola dokončená už 10. augusta 1848 a bola prvou železničnou traťou na území Slovenska. Po vybudovaní úseku Bratislava – Vác spájala od 16. decembra 1850 Viedeň a Budapešť a patrila k najdôležitejším tratiam v Rakúsko-Uhorsku. Premával po nej i slávny Orient Express.
Modernizácia.
V pláne z roku 2015 je elektrifikácia tejto trate v úseku Devínska Nová Ves-Marchegg.
V novembri 2019 rakúska spoločnosť ÖBB zverejnila reklamu na cestu BratislavaViedeň trvajúci 40 minút. Do roku 2023 je plánované ukončenie modernizácie trate z Viedne do Marcheggu, prípadne do Bratislavy. Na rakúskej strany mali vlaky dosahovať 200km/h, na slovenskej strane 120 km/h. V úseku Wien-StadlauMarchegg bude 37 kilometrová trať zdvojkoľajnená a elektrifikovaná. Projekt spájajúci dve hlavné mestá je dohodnutý od roku 2011 pod názvom Twin City Rail. Problémom na slovenskej strane projektu sú zmeny na rakúskej strane: trať mala byť pôvodne len jednokoľajná a tiež staré mosty, hlavne 170 metrový most ponad rieku Moravu. Na slovenskej strane má projekt stáť 12 až 13 miliónov eur a verejné obstarávanie by sa malo konať začiatkom roka 2020. Projekt v Rakúsku predpokladá 9 modernizovaných staníc a prepojenie na viedeňské metro.

</doc>
<doc id="347263" title="Železničná trať Bratislava – Břeclav" url="https://sk.wikipedia.org/wiki?curid=347263">
Železničná trať Bratislava – Břeclav

Železničná trať Bratislava – Kúty – Břeclav (SŽ) (v cestovnom poriadku pre verejnosť označená ako železničná trať číslo 110) je elektrifikovaná dvojkoľajná železničná trať na Slovensku, ktorá spája Bratislavu a českú Břeclav. Trať je súčasťou Paneurópskeho dopravného koridoru č. 4., spájajúceho Drážďany a Istanbul.
História.
Už od roku 1848 viedla trať z Bratislavy do Devínskej Novej Vsi, Marcheggu a Gänserndorfu v Rakúsku, kde sa spájala s traťou Viedeň – Břeclav, vybudovanou už v roku 1839. Budovanie trate medzi Bratislavou a Břeclavou prebiehalo až v rokoch 1889 – 1891, kedy bol Železničnou spoločnosťou Moravskej doliny vybudovaný úsek z Devínskej Novej Vsi do Skalice. 
Trať bola dokončená vybudovaním úseku Kúty – Brodské – Břeclav v roku 1900, kedy bol dokončený most cez Moravu.
Po prvej svetovej vojne bola na celom úseku vybudovaná druhá koľaj a trať bola v roku 1967 ako prvá na Slovensku elektrifikovaná napäťovou sústavou 25kV, 50Hz 
Modernizácia trate.
Podľa údajov z roku 2015 by modernizácia trate z Maďarska do Česka na rýchlosť 200 km/h by ušetrila 38 minút.
27. januára 2017 Železnice Slovenskej republiky vydali oznámenie o verejnom obstarávaní na modernizáciu v úseku Devínska Nová Ves (mimo)štátna hranica Slovensko/Česko. Zákazka by mala stáť 305 mil. EUR a doba jej realizácia je plánovaná na 38 mesiacov. Modernizácia prebehne medzi Devínskou Novou Vsou a Malackami a medzi Kútmi a štátnou hranicou. Implementácia ERTMS prebehne v celom úseku. Úsek je plánovaný na rýchlosť 200km/h. Modernizácia je najväčšia investícia tretej Ficovej vlády. Väčšia zákazka pre ŽSR bola len modernizácia v okolí Púchova.
Stanovisko ministerstva dopravy z mája 2015: „"Momentálne sa pracuje na projektovej dokumentácii. Štúdie realizovateľnosti odpovedia na otázku, či sa rýchlosť zvýši na 160 alebo až na 200 kilometrov za hodinu. Ak štúdie preukážu opodstatnenosť, tak ako slovenská, tak aj česká strana deklarovala ochotu zvýšenia rýchlosti až na 200 kilometrov za hodinu."“ Rozhodnutie Úradu pre verejné obstarávanie vrátilo do hry firmu Integra Construction z Kazachstanu. Do prípadu sa však zapjil aj veľvyslanec Kazachstanu, Serzhan Abdykarimov, ktorý bol na stretnutí s Miroslavom Hlivákom, šéfom úradu. Spoločnosť Integra bola z tendra nakoniec vylúčená.
V roku 2020 ŽSR objednali vyhotovenie úsekov Devínska Nová VesMalacky a Kútyštátna hranica u slovensko-talianskeho združenia ICM a Váhostav za sumu 275 mil. eur bez DPH. Podľa zmluvy by úseky mali byť dokončené do novembra 2023. Stavebné povolenia by mali byť vydané v roku 2022, samotná stavba by mala začať v novembri 2022. Slovensko však požiadalo o eurofondy bez projektovej dokumentácie, stavebného povolenia a územného rozhodnutia. Po dlhom tendrovaní musel byť posunutý termín dokončenia z roku 2020 na rok 2022. Ani ten sa však nestíhal a tak z pôvodných 200 miliónov eur sa na stavbu využije len 40 mil. Ďalších 160 miliónov pôjde z ďalšieho obdobia eurofondov. Modernizácia trate BratislavaBřeclav mala byť najnákladnejšou časťou programu Nástroj na prepájanie Európy (CEF) v období 20142020. Časť peňazí bola presunutá na iné projekty, celková suma minutá na CEF bola júni 2021 celkom len 500 mil. eur zo 743 miliónov.
Úseky s modernizácie trate BratislavaBřeclav pri ktorých odhadované prínosy prevyšujú investičné náklady spolu s cenami v miliónoch eur: BratislavaDevínska Nová Ves 261,3; Devínska Nová VesMalacky 249,5; MalackyKúty 279,3.

</doc>
<doc id="347275" title="Železničná trať Košice – Hidasnémeti" url="https://sk.wikipedia.org/wiki?curid=347275">
Železničná trať Košice – Hidasnémeti

Železničná trať Košice – Hidasnémeti (v cestovnom poriadku pre verejnosť označená ako železničná trať číslo 169) je železničná trať na Slovensku a v Maďarsku, ktorá spája Košice a pohraničné maďarské mesto Hidasnémeti.
Dejiny.
Jedna z kľúčových železničných tratí Uhorska mala viesť z Budapešti cez Miskolc a Košice na Halič. Revolučné udalosti v rokoch 1848/49 prerušili všetku prípravu i práce a dlhé roky trvalo, pokým sa začalo stavať. 
V rovinatom teréne sa napokon trať nazývaná Tiská železnica rýchlo približovala k hranici Slovenska a 14. augusta 1860 bola metropola východu napojená na uhorskú sieť železníc.
Elektrifikácia bola vykonaná v 3 etapách:
Súčasnosť.
Po trati premávajú denne dva páry EC vlakov z Budapešti do Košíc a naspät.
Úsek KošiceBarca patrí k úsekom pri ktorých odhadované prínosy modernizácie prevyšujú investičné náklady. Mal by stáť 87,7 miliónov eur.

</doc>
<doc id="347369" title="Železničná trať Trenčín – Chynorany" url="https://sk.wikipedia.org/wiki?curid=347369">
Železničná trať Trenčín – Chynorany

Železničná trať Trenčín – Chynorany (v cestovnom poriadku pre verejnosť označená ako železničná trať číslo 143) je neelektrifikovaná jednokoľajná železničná trať na Slovensku, ktorá spája Trenčín a Chynorany pri Partizánskom. 
Dejiny.
Prvé plány prepojenia Komárna, Nitry a Trenčína Ponitrím sa objavili v projekte grófa Keglevicha už v roku 1865. Projekt sa nerealizoval pre nedostatok financií a po opakovaných neúspešných pokusoch vybudovala až Rakúska spoločnosť štátnej dráhy (StEG) v rokoch 1874 – 1884 trať Ponitrím po Veľké Bielice. 
Napojenie na Považie a Košicko-bohumínsku železnicu najviac požadovali podnikatelia z Hornej Nitry, kde absentovalo spojenie s rozvíjajúcim sa severom. Vyriešiť to mala trať z Bošian cez Žabokreky, voči výstavbe ktorej sa však postavil veľkostatkár Zsambokréthy. Trasovanie sa preto zmenilo na Chynorany, odkiaľ železnica pokračovala do Bánoviec nad Bebravou a Trenčína. 
V priesmyku Jarky (), oddeľujúcom Považský Inovec a Strážovské vrchy, boli 1. mája 1900 začaté stavebné práce, ktoré rýchlo napredovali. Bolo treba vybudovať 131 mostov a priepustov, 6 staníc, 4 nákladiská, 10 strážnych stanovíšť a 87 úrovňových priecestí. K prepojeniu považskej a ponitrianskej železnice došlo už 18. augusta 1901 a 17. 9. došlo k jej kolaudácii.

</doc>
<doc id="347440" title="Železničná trať Košice – Čierna nad Tisou" url="https://sk.wikipedia.org/wiki?curid=347440">
Železničná trať Košice – Čierna nad Tisou

Železničná trať Košice – Čierna nad Tisou (v cestovnom poriadku pre verejnosť označená ako železničná trať číslo 190) je elektrifikovaná dvojkoľajná železničná trať na Slovensku, ktorá spája Košice a hraničný prechod Čierna nad Tisou. Je súčasťou V. koridoru a patrí medzi dôležité trate.
Dejiny.
Trať bola budovaná ako pokračovanie Košicko-bohumínskej železnice, uvedenej do prevádzky v roku 1872.
Otváranie jednotlivých úsekov:
Zdvojkoľajňovanie trate:
Elektrifikácia trate:
Modernizácia trate.
Úsek KošiceSlivník je na zozname úsekom pri ktorých odhadované prínosy modernizácie prevyšujú investičné náklady. Jej cena je 194,3 mil. eur.

</doc>
<doc id="347517" title="Železničná trať Bratislava – Kittsee – Wien" url="https://sk.wikipedia.org/wiki?curid=347517">
Železničná trať Bratislava – Kittsee – Wien

Železničná trať Bratislava – Kittsee – Wien (ÖBB) (v cestovnom poriadku pre verejnosť označená ako železničná trať číslo 101) je elektrifikovaná dvojkoľajná železničná trať na Slovensku, ktorá spája Petržalku a rakúsku Viedeň cez Kittsee.
História.
Železničné spojenie Viedne a Bratislavy existovalo cez Marchegg už od roku 1848. V roku 1897 bolo vybudované prepojenie Petržalky s Parndorfom, cez ktorý viedla trať do Győru a Pešti. 
Roky len málo využívaná Petržalská stanica i trať na Viedeň bola v 90. rokoch 20. storočia výrazne prebudovaná a svojho času v nej zastavovali medzinárodné vlaky smerujúce do Maďarska, Poľska a Česka. Dnes je stanica využívaná pre spojenie Bratislavy a Viedne, osobné vlaky odtiaľ jazdia tiež smerom na Rusovce a Rajku a v pracovných dňoch aj do Senca. 
Stanica je východiskom pre spoje do Viedne a perspektívne sa stane konečnou stanicou vysokorýchlostnej železnice z Paríža. Zaujímavosťou je styk dvoch napájacích sústav – slovenskej 25 kV/50 Hz a rakúskej 15 kV/16,7 Hz.

</doc>
<doc id="347580" title="Jean Auguste Dominique Ingres" url="https://sk.wikipedia.org/wiki?curid=347580">
Jean Auguste Dominique Ingres

Jean Auguste Dominique Ingres (* 29. august 1780, Montauban, Francúzsko – † 14. január 1867, Paríž) bol francúzsky maliar, vedúci predstaviteľ neoklasicizmu v maľbe. Sám seba považoval najmä za maliara historických výjavov, za jeho najvýznamnejší odkaz však dnes sú považované najmä jeho portréty.
Život.
Ingres sa narodil ako syn maliara, umelca a spisovateľa Josepha Ingrese, ktorý mu umožnil študovať výtvarné diela renesancie, antiky a rokoka. Z toho si Ingres zamiloval najmä Watteaua. Jeho otec ho učil i hrať na husle. V roku 1791 začal Ingres študovať na výtvarnej škole v Toulouse u Josepha Roquese (1756 – 1857). Ešte v roku 1844 na svojho učiteľa vďačne spomínal. V roku 1797 odišiel Ingres do Paríža, kde študoval pod vedením Davida. 
V roku 1801 získal Rímsku cenu, ale musel na ňu čakať až do roku 1806. V Ríme strávil 14 rokov a nadchli ho najmä Raffael, Tizian a pompejské fresky. V roku 1820 odišiel na čas do Florencie, kde sa stretol s oficiálnym napoleonským sochárom Lorenzom Bartollinim. Maľoval portréty Madam Leblancovej, kreslil štúdie podľa antickej a renesančnej kultúry. Pripravoval sa na veľké plátno ktorým chcel dobyť Paríž, oltárne raffaelistické plátno "Sľub Ľudovíta XIII.". Tento obraz vyniesol Ingresovi zlatú medailu na parížskom salóne. 
V roku 1828 namaľoval na strop Louvru archeologickú dekoráciu "Apotéoza Homéra". Stal sa profesorom na École des beaux arts a žal chválu až do chvíle, než parížska kritika na salóne v roku 1834 napadla jeho obraz "Umučenie sv. Symforiana" pre katedrálu v Autune. Od tej doby tu Ingres už nevystavoval. 
Stal sa riaditeľom Academié de France v Ríme. Jeho žiak Hyppolite Flandrin získal Rímsku cenu, čo Ingresa veľmi potešilo. V r. 1837 bola akadémia postihnutá epidémiou cholery a Ingresov nadaný žiak Sigalon, potom čo zhotovil ohromnú kópiu Michelangelovho Posledného súdu, jej podľahol. V roku 1840 sa v Paríži začalo znovu popularizovať Ingresovo dielo. Sám majster sa po úspechu svojho plátna vrátil do Paríža.
Jeho cesta na sever bola triumfálnym úspechom. Kráľ ho pozval do Versailles, Hector Berlioz usporiadal na jeho počesť hudobnú slávnosť na ktorej speváci predniesli Ingresove obľúbené árie z Glucka, Webera a Liszta. V roku 1846 začal pracovať na freske Zlatého veku v zámku Dampierre pre vojvodu de Luynes, prácu však nedokončil. V roku 1849 zomrela jeho manželka na gangrénu nohy. V roku 1852 sa znovu oženil s Delfine Ramelovou. V roku 1855 bola v Paríži Svetová výstava, Ingres tam mal vlastnú sálu. V roku 1861 mal výstavu svojich kresieb na Salóne. V máji 1862 ho Napoleon III. dekoroval Radom čestnej légie. Zomrel 14. januára 1867. 
Medzi jeho nasledovníkov možno zaradiť Degasa, Renoira, Matissa a Picassa.
Kresby.
Ingres bol majstrovský kreslič a dokázal vo svojich portrétoch dokonale vystihnúť osobnosť svojich modelov. Kresby mu slúžili väčšinou ako prípravné štúdie k obrazom, ale niektoré predstavujú svojprávne majstrovské diela. Takéto diela namaľoval napr. v Ríme, ale niektoré vytvoril aj v Paríži, ako "Veľký rodinný portrét Gatteauxových". Väčšinu svojich kresieb Ingres odkázal Musée du Montauban, ale väčšie kolekcie jeho diel sú i v Musée du Louvre alebo Musée Bayonne, čo je odkaz Ingresovho priateľa Léona Bonnata.
Žiaci.
Ingres bol ako pedagóg neobyčajne pevnej mysle. Jeho žiaci ho ale zbožňovali, lebo im umožňoval istú mieru voľnosti. Sám však dával svojim žiakom za príklad Raffaela, a jeho fresky v Apoštolskom paláci vo Vatikáne.

</doc>
<doc id="347611" title="Železničná trať Michaľany – Łupków" url="https://sk.wikipedia.org/wiki?curid=347611">
Železničná trať Michaľany – Łupków

Železničná trať Michaľany - Łupków (v cestovnom poriadku pre verejnosť označená ako železničná trať číslo 191, v minulosti Uhorsko-haličská železnica) je elektrifikovaná železničná trať na Slovensku, ktorá spája Michaľany pri Trebišove a poľský Łupków cez Humenné. 
História.
Rakúsko-Uhorsko malo veľký záujem dopravne prepojiť Halič s južnými regiónmi monarchie. Už v roku 1870 sa preto začala budovať trať Michaľany - Humenné - Lupkovský priesmyk - Halič, ktorá sa cez Sátoraljaújhely napájala na Tiskú železnicu.
Prvý úsek Michaľany - Humenné bol dokončený 25. decembra 1871, čím sa na železničnú trať napojil i Trebišov, Michalovce a Strážske. 
Druhý úsek priviedol 12. júna 1873 železnicu do Medzilaboriec, odkiaľ pokračovala náročným úsekom cez Lupkovský priesmyk do Łupkówa. Tretí úsek so 416 m dlhým Lupkovským tunelom bol sprevádzkovaný 31. mája 1874 a umožnil rýchle a pohodlné spojenie hlavných centier s okrajovým regiónom Uhorska. 
O strategickom význame trate do Przemyśla napovedá i zdvojkoľajnenie, ktoré bolo v roku 1888 dokončené na celom úseku. Po rozpade Rakúsko-Uhorska a vzniku nástupníckych štátov klesol význam spojenia i doprava na trati. Zánik druhej koľaje nastal počas hospodárskej krízy v roku 1932.
Úsek trate medzi Michaľanmi a Bánovcami nad Ondavou bol v roku 1990 elektrifikovaný.
V máji 2015 bola na úseku Trebišov-Bánovce nad Ondavou naplánovaná výluka z dôvodu náhrady "„zlého a nevyhovujúceho technického stavu železničného zvršku a spodku“" medzi 20,737 a km 24,707 v celkovej dĺžke 3970 metrov. V júli 2015 bola ukončená modernizácia ktorá "„bola vykonaná na jednokoľajovom elektrifikovanom traťovom úseku ŽST Trebišov - Výhybňa Hrinište, kde bolo v minulosti prechodné obmedzenie traťovej rýchlosti na 80 a 60 kilometrov za hodinu (km/h), a to pre deformáciu smerovej a výškovej polohy koľaje“". V dĺžke 3,97 km bol opravený železničný spodok a vykonané ďalšie úpravy vrátane trakčného vedenia. Celá rekonštrukcia stála približne 2,4 mil €. Trať je tak prispôsobená rýchlosti 100 km/h.
V novembri 2015 bola plánovaná elektrifikácia úseku Bánovce nad Ondavou - Humenné.
V roku 2017 ZSSK sezónne obnovila dopravu na tejto trati v úseku Medzilaborce - Łupków v termíne od 1. júla do 3. septembra 2 pármi vlakov premávajúcimi v sobotu a v nedeľu. Poľské súpravy premávajú s poľským personálom z miest Sanok a Rzeszów.

</doc>
