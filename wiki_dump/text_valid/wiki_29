<doc id="125091" title="Tatra T3RF" url="https://sk.wikipedia.org/wiki?curid=125091">
Tatra T3RF

Tatra T3RF je model českej električky od spoločnosti ČKD Dopravné systémy. Vozne tohto typu boli vyrábané medzi rokmi 1997 a 1999 pre ruských zákazníkov, dva vozne z celkových ôsmich nakoniec skončili aj v Brne. Električka T3RF je odvodená z modelu Tatra T3R vyrábaného v polovici 90. rokov 20. storočia.
Historické pozadie.
Po dodávke 10 nových električiek Tatra T3R do Brna na začiatku roka 1997 objednal podobné vozne aj dopravný podnik z mesta Iževsk, ktorý je jedným z mnohých prevádzkovateľov klasických električiek Tatra T3 v Rusku, na ktorý potom nadviazala ešte objednávka električiek zo Samary. Vozne označené ako T3RF boli dizajnovo zhodné s brnianskou električkou T3R, celkovo však boli zjednodušené (skladacie dvere, klasický pantograf pod.), zároveň ale boli vybavené modernejšou elektrickou výzbrojou.
Konštrukcia.
Električka T3RF je štvornápravový jednosmerný motorový električkový vozeň. Kostra vozňovej skrine je vyrobená z oceľových profilov a z vonkajšej strany je obložená plechmi; obe čelá vozňa (od architekta Patrika Kotase) s panoramatickými sklami sú zo skleného laminátu. Podlaha vozňa sa nachádza výške 900 mm nad temenom koľajnice. V pravej bočnici vozňa sa nachádzajú troje štvorkrídlové skladacie dvere. Koženkové sedačky pre cestujúcich sú v interiéri rozmiestnené v systéme 1+1 (niektoré iževské vozne 1+2), v zadnej časti vozňa sa nachádza voľný priestor pre kočík. Na rozdiel od vozňov typu T3R nemá typ T3RF dvere s dopytovým otváraním cestujúcimi, podlaha je pokrytá gumovou krytinou, okná vozňa sú v hornej časti posuvné. Kabína vozňa je uzavretá, vodič ovláda vozeň ručným radičom.
Električky T3RF sú vybavené štyrmi trakčnými motormi TE 022, každý z nich poháňa jednu nápravu. Elektrická výzbroj ČKD TV14 je založená na IGBT tranzistoroch, statický menič je od spoločnosti Alstom, prúd je z trolejového vedenia odoberaný klasickým pantografom.
Pri úprave dvoch vozňov pre Dopravní podnik města Brna, ktorú vykonávali dielne Dopravného podniku měst Mostu a Litvínova, došlo k čiastkovým zmenám. Podvozky oboch vozňov boli vymenené za nové (zostavené z dielov dodaných spoločnosťou SKD), električky boli vybavené motormi TE 023, pantografy zostali pôvodné, iba boli doplnené o elektrické sťahovanie a boli vymenené ich hlavice. Interiér zostal bezo zmien, vozy však boli vybavené elektronickým informačným systémom s digitálnymi panelmi, novým prvkom bolo aj dosadenie dopytového otvárania dverí cestujúcimi. Ďalšie menšie úpravy boli vykonané v kabínach vodiča a ďalších častiach vozňa.
Dodávky električiek.
V rokoch 1997 až 1999 bolo vyrobených celkom 8 vozňov T3RF. Hoci všetky boli pôvodne určené do Ruska, dve električky boli nakoniec dodané do Brna.
Prevádzka električiek.
Brno.
Podľa objednávky boli v roku 1999 vyrobené 4 vozne T3RF pre Samaru. Pretože tamojší prevádzkovateľ zaplatil len 50 % z dohodnutej sumy, boli mu dodané iba 2 električky. Dva zostávajúce vozne zostali odstavené v areáli ČKD a po krachu spoločnosti boli v roku 2002 odkúpené brnianskym dopravným podnikom. Pred zaradením do prevádzky boli vozne v Dopravným podniku měst Mostu a Litvínova upravené a vybavené štandardným zariadením, ktoré DPMB používa i u iných typov električiek. Úprava prebiehala v mostových dielňach od júna do septembra 2002, do Brna boli po odskúšaní odoslané v októbri toho istého roku.
Po skúšobných jazdách boli oba vozne označené evidenčnými číslami 1669 a 1670 a zaradené do pravidelnej prevádzky s cestujúcimi 30. novembra 2002. Vozne T3RF trvalo jazdí v súprave 1669+1670, prevádzka v spojení s inými električkami Tatra T3R nie je možná.
Rusko.
Prvé štyri vozne T3RF v roku 1997 zakúpil dopravný podnik v ruskom meste Iževsk, kde dostali evidenčné čísla 1000 až 1003. Všetky električky T3RF tu jazdia sólo.
Dve električky (zo štyroch objednaných) Tatra T3RF boli v roku 1999 dodané do Samary. Vozne označené číslami 1205 a 1206 jazdili od 14. apríla 1999 v stabilnej súprave 1205+1206, v roku 2003 bolo poradie vozňov vymenené, do pôvodného stavu sa vrátilo znova v roku 2010. Od roku 2011 jazdí obe električky ako sólo vozne.
Jeden z dvoch vozňov, ktoré boli pôvodne vyrobené pre Samaru a ktorý teraz jazdí v Brne s číslom 1669, bol v roku 1999 zapožičaný do Moskvy na výročie 100 rokov tamojšej električkovej prevádzky. Podľa tejto električky mali byť modernizované staršie moskovské vozne Tatra T3, zmluva medzi dopravným podnikom a ČKD ale nebola podpísaná a električka T3RF zostala približne rok odstavená vo vozovni bez skúšobných jázd. Potom bol vozeň vrátený späť výrobcovi.

</doc>
<doc id="125093" title="Tatra T5C5" url="https://sk.wikipedia.org/wiki?curid=125093">
Tatra T5C5

Tatra T5C5 (podtyp električky T5) je typ električky, vyrábaný firmou ČKD na prelome 70. a 80. rokov 20. storočia.
Konštrukcia.
T5C5 bola vyvinutá na popud mesta Budapešť. V jej električkovej sieti neexistovali až na výnimky obratiská, dopravný podnik tak musel nakupovať iba obojsmerné vozidlá. V 70. rokoch, keď už takmer všetci výrobcovia vyrábali iba jednosmerné vozidlá, potrebovala Budapešť nutne obnoviť vozidlový park. Všetko sa vyriešilo až typom T5C5. Ide o jednosmerné štvornápravové motorové električkové vozidlo vybavené dverami na oboch stranách vozidla, teda je možné vytvoriť obojsmernú súpravu električkami spriahnutými zadnými čelami k sebe.
Napájacie napätie je 600 V jednosmerných, štandardná prevádzka je s normálnou polaritou (+ v troleji, − v koľajach), podľa požiadaviek dopravných podnikov je možné vozidlá upraviť aj na obrátenú polaritu (Košice, Brno, Ostrava)
Prototypy.
V roku 1978 boli vyrobené dva prototypy označené ev.č. 8011 a 8012. Po nutných skúškach sa oba dostali ešte toho istého roku do Budapešti, kde získali čísla 4000 a 4001. Oba boli zaradené do prevádzky v roku 1979 ako školská súprava. Od roku 1980 je súprava v bežnej prevádzke, pravdepodobne dosiaľ (2006).
Prevádzka.
V rokoch 1978 až 1984 bolo vyrobených celkom 322 vozňov.

</doc>
<doc id="125131" title="Tatra T6A2" url="https://sk.wikipedia.org/wiki?curid=125131">
Tatra T6A2

Tatra T6A2 (podtyp typu T6) je model česko-slovenskej električky vyrábanej firmou ČKD od 2. polovice 80. rokov do konca 20. storočia.
Konštrukcia.
Typ T6A2 bol vyvinutý ako nástupca vozidiel Tatra T5 exportovaných do NDR. Vozidlá majú zúženú vozovú skriňu 2200 na rozdiel od štandardných . Ide o klasický jednosmerný štvornápravový motorový električkový vozeň s tromi dverami a elektrickou tyristorovou výzbrojou typu TV3. Vozidlá boli prispôsobené na prevádzku typických trojvozových nemeckých súprav, motorový vozeň + motorový vozeň + vlečný vozeň nového typu Tatra B6A2, ovládaných z jedného stanoviska.
Prototypy.
V roku 1985 bola vyrobená prototypová súprava, dva vozne T6A2 ev.č. 0020 a 0021 a jeden vozeň Tatra B6A2 označený 0022. Po skúšobnej prevádzke v Prahe boli vozne nasledujúci rok predané do Drážďan, kde boli prečíslované na 226 001 a 276 001. Medzi rokmi 1990 a 2001 slúžila prototypová súprava na vyhliadkové okružné jazdy. Vozeň ev.č. 226 001 bol predaný do múzea v rokoch 2001 a 2004 bol renovovaný do pôvodného stavu. Druhý prototypový vozeň bol v roku 2002 zošrotovaný.
Prevádzka.
V rokoch 1985 až 2000 bolo vyrobených 256 vozňov.

</doc>
<doc id="125140" title="Tatra T6C5" url="https://sk.wikipedia.org/wiki?curid=125140">
Tatra T6C5

Tatra T6C5 (podtyp električky T6) je model českej električky z 2. polovice 90. rokov 20. storočia.
Konštrukcia.
T6C5 je pomerne netypická električka. Ide o obojsmerný štvornápravový motorový električkový vozeň vyvinutý pôvodne pre Spojené štáty, pre mesto New Orleans. Vozidlo je vybavené štyrmi dverami, vždy dvoma na jednej strane vozňovej skrine. Na oboch koncoch sú umiestnené kabíny vodiča. Inak konštrukčne vychádza z osvedčených typov Tatra T6A2 a Tatra T6A5. Elektrická výzbroj je typu TV14.
Do tohto typu je možné montovať podvozky, tak pre normálny rozchod koľají , ako aj pre iné, neštandardné.
Prototyp.
Vozeň bez evidenčného čísla bol vyrobený v roku 1998. Po krátkych skúšobných jazdách v Prahe bol prevezený do New Orleans na neobvyklý rozchod koľajníc 1587, kde skúšobne jazdil od roku 1999. Zákazník bol s vozidlom spokojný, ale potom, ako sa dozvedel o hospodárskych problémoch ČKD, stratil záujem. V roku 2001 bola električka premiestnená naspäť do Prahy.
Záujem o netypický vozeň prejavil podnik z Nemecka z mesta Strausberg, ktorý prevádzkuje električkovú dopravu na dlhej jednokoľajovej trati bez obratiska. Na nočnú prevádzku boli vozidlá Tatra KT8D5, ktoré sú v Strausbergu bežne v prevádzke, príliš veľké, preto podnik zakúpil električku T6C5. Po vybavení vozňu podvozkami so štandardným rozchodom a už druhých skúšobných jazdách v Prahe bol vozeň prevezený na miesto určenia, kde od roku 2003 jazdí pod evidenčným číslom 30.
Prevádzka.
V roku 1998 bol vyrobený jediný vozeň.

</doc>
<doc id="125206" title="Tatra KT4" url="https://sk.wikipedia.org/wiki?curid=125206">
Tatra KT4

Tatra KT4 je typ dvojčlánkovej električky, vyrábanej od 70. do 90. rokov 20. storočia spoločnosťou ČKD Tatra Smíchov.
Konštrukcia.
Električka KT4 je jednosmerný štvornápravový motorový električkový vozeň skladajúci sa z dvoch článkov navzájom spojených kĺbom a krycím mechom. Pretože bola spočiatku určená prevažne pre prevádzku v nemeckých mestách, v ktorých historických centrách často vedú električkové trate úzkymi krivolakými uličkami, bol z konštrukcie vypustený stredný podvozok – vozeň tak môže lepšie prechádzať ostrými oblúkmi. KT4 má štvoro skladacích dverí, dvoje v každom článku. Vybavená je elektrickou výzbrojou typu UA 15P (akcelerátor) alebo UA 17P (TV 3) a trakčnými motormi TE 022 s cudzou ventiláciou alebo TE 023 s vlastnou ventiláciou, a spojenými do série.
Do tohto typu električky je možné montovať podvozky ako pre normálny rozchod koľaje 1435 mm, ako aj pre rozchod 1000 mm resp. 1067 mm (Tallinn).
Prototypy.
Prvý vozeň KT4 (ev.č. 7000) bol prestavaný z prototypu električky K1 ev. č. 7000. Tento vozeň, ktorý sa líšil od ostatných električiek KT4, vznikol v roku 1969 skrátením vozňovej skrine električky K1 o tretinu a vypustením stredného podvozku. Vozeň bol testovaný najprv v Prahe, potom v rokoch 1972 až 1973 v Liberci. Následne sa dostal späť do Prahy. Výrobca do vozňa namontoval novú tyristorovú výzbroj, električka bola prečíslovaná na ev. č. 8004 a skúšobne jazdila až do roku 1977, kedy bola zrušená.
Dva prototypy električky KT4 boli postavené v roku 1973 (dostali ev. č. 8001 a 8002). Po skúšobných jazdách v Prahe boli o rok neskôr predané do Postupimu. Tam pod ev. č. 001 a 002 jazdili do roku 1989. Vozeň č. 002 bol zlikvidovaný, prvý prototyp bol preradený do múzea.
O električky KT4 prejavili záujem aj dopravné podniky v ZSSR. Preto boli v roku 1976 postavené dva prototypy KT4SU (ev.č. 8007 a 8008), ktoré boli po skúškach v Prahe dodané do Ľvova, kde dostali ev.č. 1 a 2. O štyri roky neskôr boli prečíslované na 1001 a 1002. V roku 1998 boli ešte v prevádzke.
V roku 1983 boli postavené dva prototypy (ev.č. 0014 a 0015) električky KT4t (voz KT4 s novou tyristorovou výzbrojou TV3). Po skúškach v Prahe boli odovzdané do Berlína, kde dostali čísla 219 303 a 219 302. V roku 1992 boli prečíslované na ev. č. 9702 a 9703. O tri roky neskôr boli oba vozne zmodernizované na typ KT4M, pričom zároveň obdržali ev.č. 7011 a 7012. Obe električky sú zrejme doteraz v prevádzke.
Do Ľvova bol v roku 1986 dodaný vozeň ev.č. 0023 k výskumným a meracím účelom. Ďalšie osudy vozňa nie sú známe.
Prevádzka.
V rokoch 1973 až 1997 bolo postavených celkom 1748 vozňov. Prehľad dodaných nových vozňov (priamo z výroby):

</doc>
<doc id="125268" title="Jukka Nevalainen" url="https://sk.wikipedia.org/wiki?curid=125268">
Jukka Nevalainen

Jukka "Julius" Antero Nevalainen (* 21. apríl 1978, Kitee, Fínsko) je fínsky bubeník, bývalý člen symphonic metalovej kapely Nightwish a progressive metalovej kapely Sethian.
Životopis.
Detstvo a mladosť prežil v rodnom meste. Na bicie začal hrať ako jedenásťročný, keď mu jeho učiteľ hudby zo školy oznámil, že otvára nový vzdelávací hudobný program a podľa jeho názoru by Jukka skvelo zapadol ako bubeník. Zo začiatku nemal vhodné miesto na nacvičovanie, a tak väčšinou cvičil doma. K svojej prvej kapele pod názvom "The Highway" sa pripojil ako 15-16 ročný. Kapela mala vlastnú skúšobňu, avšak prístupná im bola len pár dní v týždni. Neskôr, keď z kapely odišiel sa zoznámil s gitaristom Emppu Vuorinenom a spoločne našli miesto na skúšanie. 
Keď mali sedemnásť, Emppua kontaktoval kamarát Tuomas Holopainen, ktorý práve zakladal nový akustický projekt, z ktorého sa neskôr vyvinuli Nightwish a ponúkol mu miesto gitaristu, s čím Emppu súhlasil. Po tom ako sa z projektu stala metalová kapela, potrebovali bubeníka a Emppu Tuomasovi odporučil Jukku, ktorý sa k nim a speváčke Tarji čoskoro pripojil. 
Po pár rokoch hrania v kapele si Jukka kúpil prvú vlastnú biciu súpravu. Predtým si bicie požičiaval zo školy. Túto súpravu používal od nahrávania albumu Wishmaster až do konca Once Tour v roku 2005. V súčasnosti používa bicie Tama, činely Paiste a paličky Pro-Mark. V minulosti používal taktiež Drum Workshop a Premier Percussion bicie. Medzi fanúšikmi je známy obliekaním si charakteristickej bandany, a to dokonca aj na koncertoch, a svojim energickým bubnovaním. Popri Nightwish má i vedľajší projekt, kapelu Sethian, avšak podľa vyjadrenia samotného Jukku je kapela takmer neaktívna, keďže svoj prvý a zároveň i posledný album vydali v roku 2003.
6. augusta 2014 bolo oznámené, že sa kvôli zdravotným problémom - trpí insomniou vo vážnom štádiu - nemôže zúčastniť nahrávania nasledujúceho albumu, čím sa ôsmy album kapely "Endless Forms Most Beautiful" stal prvou nahrávkou v histórii Nightwish na ktorom sa Jukka hráčsky nepodieľa. Na albume a promo turné ho nahradil jeho dobrý kamarát Kai Hahto z kapely Wintersun, pričom jeho návrat ako bubeníka zostal otvorený. V roku 2019 však Nevalainen potvrdil, že jeho odchod z Nightwish je definitívny, a Hahto sa stal jeho trvalou náhradou. V súčasnosti sa stále angažuje v kapele v záležitostiach manažmentu. 
Súkromný život.
S manželkou Satu a tromi deťmi (dve dcéry a syn) žije v Joensuu. Je vegetarián.

</doc>
<doc id="125292" title="Notová osnova" url="https://sk.wikipedia.org/wiki?curid=125292">
Notová osnova

Notová osnova je systém zložený z 5 hlavných čiar (linajok) a 4 medzier určený na zápis nôt (Notáciu): 
Okrem piatich hlavných linajok môže obsahovať ešte pomocné čiary, ktoré majú dĺžku len mierne presahujúcu samotnú notu. Nota môže byť umiestnená na linajke aj v medzere. Noty v notovej osnove sa čítajú z ľava do prava. 
Hlavné čiary notovej osnovy sa počítajú zdola nahor, pomocné čiary sa počítajú v smere od hlavných čiar (ak sú pod osnovou počítajú sa smerom nadol, ak sú nad osnovou tak nahor).
Na presné určenie noty je potrebný kľúč, ktorý sa nachádza na začiatku každého riadku. Kľúč určuje tvz. referenčnú notu od ktorej sa potom počítajú všetky ostatné noty. Kľúče sa zvyknú voliť tak, aby notový zápis obsahoval čo najmenej pomocných čiar.
Do notovej osnovy sa zapisujú jednotlivé tóny tak, ako za sebou nasledujú v diatonickej stupnici v smere zdola nahor a to striedavo na čiary aj do medzier (ak je prvý tón stupnice na čiare, druhý je v medzere, tretí zase na čiare …). Napr. pre stupnica C-dur v husľovom kľúči je „jednočiarkové c“ na prvej pomocnej čiare, nasledujúci tón „d“ je pod prvou linajkou, „e“ je na prvej linajke, „f“ v prvej medzere, „g“ na druhej linajke, „a“ v druhej medzere a „h“ je na tretej linajke:

</doc>
<doc id="125294" title="Halogenid" url="https://sk.wikipedia.org/wiki?curid=125294">
Halogenid

Halogenidy sú najčastejšie dvojprvkové zlúčeniny (môžu byť aj trojprvkové, ak sa spájajú s dvojprvkovým katiónom napr.: NH4F) halogénov (F, Cl, Br, I). Halogén vystupuje v zlúčenine ako elektronegatívnejší prvok (anión) s oxidačným číslom -1. Ich názvy sa tvoria príponou -id; chlorid, fluorid, bromid, jodid, prídavné meno tvorí iný prvok z PSP, často kov.
Vznikať môžu:
Tvorenie názvoslovia.
V názve na prvom mieste stojí podstatné meno + (-id) a potom prídavné meno s koncovkou daného oxidačného čísla. Vo vzorci je to presne naopak. Príklad: chlorid sodný - chlór má ox. číslo -I a -ný je koncovka ox. čísla I. Pretože súčet ox. čísel sa rovná vždy 0, nie je potrebné meniť počet akéhokoľvek z prvkov zlúčeniny. Vzorec je tým pádom NaCl.
Známe halogenidy.
Najznámejším halogenidom je NaCl (chlorid sodný). Je to biela tuhá látka, rozpustná vo vode. V prírode sa vyskytuje ako minerál kamenná soľ (halit). Je hlavnou zložkou jedlej soli. 
Kuchynská soľ je zdrojom prvku dôležitého pre zdravie a funkciu celého organizmu - jódu. Do solí sa jód pridáva v malom množstve.
Morská soľ sa získava kryštalizáciou morskej vody. Jej hlavnou zložkou je NaCl a používa sa tak isto na dochucovanie jedál.

</doc>
<doc id="125295" title="Warren Buffett" url="https://sk.wikipedia.org/wiki?curid=125295">
Warren Buffett

Warren Edward Buffett, prezývaný Veštec z Omahy alebo Zázrak z Omahy (* 30. august 1930, Omaha, Nebraska, USA) je americký miliardár, investor, obchodník a filantrop. V roku 2007 ho časopis Time uviedol na zozname 100 najvplyvnejších ľudí sveta. V roku 2008 bol podľa rebríčku, ktorý zostavuje časopis Forbes, najbohatšou osobou na svete. V roku 2014 mu jeho majetok zaistil 2. miesto medzi najbohatšími ľudmi sveta. Prevažnú časť svojho majetku získal z investícii, ktoré uskutočnil prostredníctvom holdingovej spoločnosti Berkshire Hathaway, v ktorej je najväčším akcionárom a CEO. Jeho súčasný majetok je odhadovaný na približne 85 miliárd USD a robí ho 7. najbohatšou osobou na svete.
Životopis.
Narodil sa 30. augusta 1930 v americkom štáte Nebraska, je známy pod prezývkou "Veštec z Omahy", podľa mesta svojho pôvodu. Veštec preto, lebo vo svojich investičných a obchodných aktivitách bol presný, často dokázal predpovedať vývoj trhu i nové trendy a tiež preto, že sa nenašlo žiadne obvinenie zo sprenevery, insider tradingu a podobných neférových a nezákonných praktík. V roku 2013 ovláda viac než 62 miliárd USD pomocou svojej investičnej firmy Bershire Hathaway, napriek tomu ale žije veľmi striedmym životom. 
S obchodom začal na konci 30. rokov 20. storočia, keď sa americká ekonomika začala dostávať z Veľkej hospodárskej krízy. Je synom burzového makléra a neskôr amerického kongresmana a od útleho detstva má obchodný talent. Vo veku šiestich rokov začal predávať plechovky so známym nealkoholickým nápojom. V meste nakúpil balenie šiestich plechoviek za 25 centov a potom ich rozvážal po okolí a predával každú za 5 centov za kus, teda so ziskom takmer 20%. Tento obchodný model potom aplikoval vo veľkom svete financií, keď mal 11 rokov a kúpil si svoje prvé tri akcie. Vtedy sa jednalo o spoločnosť Cities Services, ktorej akcie sa obchodovali za 38 USD. Akcie najskôr klesli, ale potom ich predal keď stúpli na 40 USD. Dostal vtedy svoju prvú lekciu, pretože akcie hneď potom raketovo stúpli na 200 USD. Zistil, že hodnota akcie nemusí reflektovať pravú cenu spoločnosti. K obchodnému nadaniu mu tiež dopomohol Benjamin Graham, autor nadčasovej knihy "Inteligentný investor", ktorý vtedy vo Washingtone usporadúval investičné semináre. 
Vo svojich 14 rokoch objavil obchod s nehnuteľnosťami, keď si za viac než tisíc dolárov kúpil zopár hektárov poľnohospodárskej pôdy v rodnej Nebraske, aby ju následne prenajal miestnym farmárom. Začal s roznášaním novín, kde čoskoro riadil viac než 50 zamestnancov. So svojim kamarátom umiestňovali herné automaty po baroch a herniach a na tieto účely si už založili vlastnú firmu. V 17 rokoch sa dostal na univerzitu v Pensylvánii, potom prestúpil na univerzitu v Nebraske. Ani tú však nedokončil, avšak nástup na Columbia Business School v New Yorku pre neho znamenal obrat v chápaní burzy a investovaní do akcií. Oboje totiž vyučoval Benjamin Graham, vtedajší veľmi úspešný manažér akciového fondu. Naučil ho oceňovať majetok, akcie a predovšetkým hľadať podhodnotené firmy, ktoré majú veľký potenciál rastu. Následne tieto teórie začal zavádzať do praxe, keď pre Grahama pracoval na pozícií analytika.
Svoju vlastnú investičnú kariéru naštartoval so založením firmy Buffett Partnership. Na rozdiel od všetkých iných brokerov fungoval tak, že si provízie nebral z objemu zaobchodovaných akcií, ale iba zo zisku. Zisk vykazoval takmer stále. Dokázal odhadnúť budúci vývoj trhu a nájsť podhodnotené firmy s veľkým potenciálom. Príkladom jeho stratégie je spoločnosť American Express, ktorá podľa Wall Streetu mala skrachovať. Všimol si ale, že ľudia stále platia kreditnými kartami tejto firmy, bez ohľadu na pokles hodnoty akcií. Nakúpil preto 5% akcií, ktoré sa mu v nasledujúcich rokoch zhodnotily takmer o 400 percent. Jeho cieľom bolo vždy o 10 % vyššie zhodnotenie, než ktoré urobil Dow Jonesov index, priemerne však dosahoval trojnásobku tohto cieľa. 
Zlomový rok bol 1962, keď začal investovať do vtedajšej textilnej firmy Berkshire Hathaway. Následne nad ňou v roku 1965 prevzal kontrolu a prebudoval podľa svojich predstáv. Vytvoril z nej investičnú kapitálovú spoločnosť, ktorej akcie od tej doby vystúpali z nuly až na 370 tisíc USD za jednu akciu. V dobe keď boli tieto akcie najznámejšie sa kupovali čo by exkluzívna vstupenka na Valnú hromadu akcionárov, kde každoročne prednášal svoju reč a predstavoval hospodárske výsledky firmy. 
Osobný život.
Napriek svojmu veľkému bohatstvu je známy neokázalým a striedmym životným štýlom. Je ženatý, má tri deti, Howard, Peter a Susan, a jeho najväčšou radosťou je filantropia, väčšina jeho majetku je určená pre Nadáciu Billa a Melindy Gatesových, ktorú spravuje Bill Gates so svojou ženou. Má aj vlastnú dobročinnú organizáciu Buffett Foundation. Na večere chodí do reštaurácie na svojej ulici. Býva stále v tom istom dome v Nebraske za 30 tisíc dolárov. 

</doc>
<doc id="125317" title="Tatra RT6S" url="https://sk.wikipedia.org/wiki?curid=125317">
Tatra RT6S

Tatra RT6S je typ čiastočne nízkopodlažnej električky, ktorá bola vyrobená v ČKD Tatra ako prototyp v roku 1996. Sériová výroba tohto modelu nebola zahájená, jediný vozeň bol v prevádzke v Liberci.
Historické pozadie.
Prvá česká nízkopodlažná električka bola vyrobená v ČKD Tatra v roku 1993, išlo o prototyp vozňa Tatra RT6N1, ktorý počas nasledujúcich rokov prekonal rôzne skúšobné jazdy po celom Česku a v Poľsku. Na tento model nadviazala električka RT6S, ktorá sa mala stať modernejším pokračovateľom RT6N1. Prototyp bol vyrobený v roku 1996, vzhľadom na ťažkosti výrobcu, na ktorého bol v roku 2000 vyhlásený konkurz, ale ďalšie vozne RT6S už nevznikli.
Konštrukcia.
Mechanická časť električky RT6S vychádza z predchádzajúceho typu RT6N. Ide o jednosmerný šesťnápravový, čiastočne nízkopodlažný motorový električkový vozeň. Vozeň je usadený na troch podvozkoch, obaja krajné sú hnacie. Vyrobila je nemecká firma Duewag a vďaka kolesám s menším priemerom bolo možné znížiť výšku podlahy z 900 mm nad temenom koľajnice (TK; hodnota u RT6N1) na 560 mm nad TK. Stredný podvozok je tvorený štyrmi samostatnými kolesami na výkyvných ramenách. Krátky prostredný článok (so sedačkami umiestnenými pozdĺžne) spoločne s časťami krajných článkov sú nízkopodlažné s výškou podlahy 370 mm nad TK. Do nízkopodlažnej časti, ktorá zaberá približne 2/3 dĺžky vozňa, vedú štvoro dvojkrídlových dverí (dvoje v prednom a dvoje v zadnom článku), stredná časť električky je prístupná jednak cez schodík v interiéri, jednak jednokrídlovými dverami, ktoré sú umiestnené v prednej aj zadnej časti vozňa. Predné aj zadné čelá električky sú totožné. Dizajn vozňa (rovnako ako u RT6N1) navrhol Ing. arch. Patrik Kotas.
V oboch krajných podvozkoch sa nachádzajú dva asynchrónne trakčné motory, každý poháňa jednu nápravu. Bezkontaktná elektrická výzbroj založená na IGBT tranzistoroch pochádza od spoločnosti Siemens AG. Motory v podvozku sú spojené paralelne a sú napájané z trakčného meniča s digitálnym riadením.
Prevádzka.
Vozeň bol dokončený v septembri 1996 (vystavený na Medzinárodnom strojárskom veľtrhu v Brne), sprevádzkovaný bol vzhľadom na problémy v auguste 1997. V rokoch 19971998 pod číslom 0031 absolvoval skúšobné jazdy v Prahe. Následne bol predaný do Liberca (pozri článok Električková doprava v Liberci), kde dostal evidenčné číslo 85. Po skúšobnej prevádzke bez cestujúcich v decembri 1998 bol do prevádzky s cestujúcimi zaradený 31. decembra 1998. Vzhľadom k rôznym problémom (brzda stredného podvozku, elektrická výzbroj) bol často odstavený, kvôli čomu nebol úradom schválený do pravidelnej prevádzky. Kvôli poruchám bol v novembri 2003 definitívne odstavený v libereckej vozovni.
V roku 1998 objednal liberecký dopravný podnik šesť upravených električiek RT6SM (neskôr označených ako LT36), ktoré však neboli vzhľadom na problémy výrobcu ČKD Dopravné systémy vyrobené ani dodané.
Prototypový vozeň mal byť podľa plánov z 2. desaťročí 21. storočia využitý ako exponát pre chystané liberecké električkové múzeum, ku ktorého realizácii ale nedošlo. Nakoniec bol na konci roka 2013 odpredaný a 13. decembra toho roku opustil na železničných vagónoch Liberec. Prevezený bol do Herlíkovic, kde stal pod holým nebom na krátkom kusu položenej koľaje. Električka mala byť v interiéri upravená a mala slúžiť ako bar a požičovňa lyží, pretože sa nachádza v blízkosti lyžiarskeho areálu. Tento zámer sa ale neuskutočnil a začiatkom roku 2018 bol vozeň RT6S ponúkaný na odpredaj.

</doc>
<doc id="125323" title="Tatra RT8D5" url="https://sk.wikipedia.org/wiki?curid=125323">
Tatra RT8D5

Tatra RT8D5 je rychlodrážná trojčlánková električka, ktorú v rokoch 1997 až 1999 vyrábala spoločnosť ČKD Dopravné systémy pre rychlodrážný systém v hlavnom filipínskom meste Manile.
Historické pozadie.
Už od polovice 80. rokov 20. storočia bola plánovaná v hlavnom meste Filipín, Manile, výstavba rychlodrážnej električkovej trate nadväzujúcej na trať LRT 1 sprevádzkovanú v roku 1982. V roku 1988 došlo k prvému kontaktu medzi česko-slovenským Pragoinvestem a filipínskou spoločnosťou EL Enterprises. O štyri roky neskôr potom bola podpísaná zmluva, podľa ktorej mala ČKD Tatra dodať pre túto novú linku 84 električiek Tatra KT8D5 v podobnom prevedení, v akom boli dodávané českým a slovenským dopravným podnikom. V roku 1995 bol preto vyrobený prototypový vozeň, ktorý vzhľadovo veľmi pripomínal typ KT8D5. Nasledujúceho roku však došlo k zmene zloženia akcionárov filipínskej spoločnosti, ktorá bola premenovaná na Metro Rail Transit Corporation (MRTC), a takisto boli pozmenené technické požiadavky na vozne. Ešte toho istého roku bola podpísaná nová zmluva na dodávku 73 električiek.
Konštrukcia.
Tatra RT8D5 je jednosmerný trojčlánkový motorový električkový vozeň. Vozová skriňa je usadená na štyroch dvojnápravových podvozkoch so všetkými hnacími nápravami. Skriňa električky je vyrobená z navzájom zvarených oceľových častí, podlaha je z preglejok potiahnutých protišmykovým materiálom. Kabína vodiča sa nachádza v jednom čele vozňa, v zadnom čele sa nachádza iba malý manipulačný panel. Električky sú ale vybavené dverami z oboch strán, takže po spojení vozňov zadnými časťami k sebe sú prevádzkované ako obojsmerné vratné súpravy. V krajných článkoch sa nachádzajú na každej strane vždy dvoje dvojkrídlové predsuvné dvere, v strednej článku jedny. Vzhľadom k veľkej výške manilských nástupíšť je celá podlaha električky v jednej rovine (925 mm na temenom koľajnice) a nie sú pri dverách potrebné schody. Kabína vodiča i priestor pre cestujúcich sú vybavené klimatizáciou, vodič vozeň ovláda ručným radičom. Sedačky pre cestujúcich sú riešené ako pozdĺžne lavice.
RT8D5 poháňa osem jednosmerných trakčných motorov (každý vždy jednu nápravu), vozeň je vybavený elektrickou výzbrojou TV14Z s pulznými meničmi vybavenými IGBT tranzistormi. Tá umožňuje prevádzku súprav tvorených až štyrmi posuvnými vozňami RT8D5 riadenými z čelného stanovišťa. Vozeň je vybavený jedným polopantografom a tromi druhmi bŕzd: elektrodynamickou, mechanickou kotúčovou a koľajovou.
Prototyp sa od vyššie popísaných sériových vozňov čiastočne odlišoval. Okrem dizajnu pripomínajúceho električky typu KT8D5 išlo o klasickú obojsmernost (kabíny vodiča sa nachádzali v oboch čelách vozňa) či ovládanie vozňa nožnými pedálmi.
Prototyp.
Prototyp električky RT8D5 bol dokončený zrejme začiatkom roku 1995 a v marci toho roku vyšiel na prvé skúšobné jazdy po pražskej električkovej sieti s evidenčným číslom výrobcu 0029. Po ich ukončení bol odstavený a vzhľadom k nepoužiteľnosti pre bežnú prevádzku v Prahe bol na objednávku MRTC podrobený crash testom, ktoré sa uskutočnili 3. novembra 1998 v areáli Ústredných dielní Dopravného podniku hl. m. Prahy. Prototypový vozeň nebol v hlavných nosných častiach výraznejšie poškodený. Potom bola električka RT8D5 niekoľko rokov odstavená v areáli Ústredných dielní než došlo k jej zošrotovaniu.
Prevádzka.
Pre manilskú trať MRT 3 bolo v rokoch 1997 až 1999 vyrobených celkom 73 električiek označovaných ako RT8D5M. Výstavba linky sa začala na jeseň roku 1996 a 27. apríla 1998 bola uskutočnená prvá slávnostná jazda na 800 m dlhom úseku. Pre túto príležitosť bola na Filipíny letecky prepravená prvá električka RT8D5M. Postupne nasledovali ďalšie vozne, ktoré už boli prepravované na lodiach po 12 kusoch, tak, aby sa v júli 1999 mohla začať skúšobná prevádzka na hlavnom úseku trate medzi stanicami North Avenue a Buendía. Plná prevádzka na tomto úseku sa začala 15. decembra 1999, zvyšok trate medzi Buendía a Taft Avenue bol sprevádzkovaný 20. júla 2000. Električky sú typicky prevádzkované vo trojvozňových vlakoch, denne býva vypravených až 60 vozňov (teda 20 vlakov).

</doc>
<doc id="125331" title="Ázijské hry" url="https://sk.wikipedia.org/wiki?curid=125331">
Ázijské hry

Ázijské hry sú medzinárodné viacšportové podujatie, usporadúvané každé 4 roky v Ázii, pod dohľadom Ázijského olympijského výboru ("Olympic Council of Asia, OCA"). Účastnia sa ho športovci zo všetkých 45 ázijských krajín, ktoré sú členmi OCA. Iba 7 krajín sa zúčastnilo všetkých ázijských hier.
Dejiny.
Predchodcom Ázijských hier boli Hry Ďalekého východu. Vznikli na prezentovanie jednoty a spolupráce medzi Japonskom, Filipínami a Čínou. Prvé hry boli usporiadané v Manile roku 1913. Zanikli roku 1938 po tom čo Japonsko napadlo Čínu. 
Po druhej svetovej vojne niektoré ázijské štáty získali nezávislosť. Viacero týchto krajín chcelo nový druh podujatia, v ktorom by prevládalo vzájomné porozumenie. Počas 14. olympijských hier roku 1948 bol medzi ázijskými účastníkmi presadený názor o zorganizovaní Ázijských hier. Tieto krajiny v roku 1949 založili Federáciu Ázijských hier ("Asian Games Federation"). Bolo rozhodnuté, že prvé Ázijské hry budú usporiadané v Naí Dillí, v Indii, v roku 1951. Ďalšie hry sa konali o tri roky neskôr roku 1954 v Manile na Filipínach a odvtedy sa konajú každé štyri roky.
Roku 1982 sa po sporoch medzi jednotlivými účastnickými krajinami rozhodlo o reorganizácii Federácie Ázijských hier a vznikla nová inštitúcia, Ázijský olympijský výbor.
Roku 1994 aj napriek odporu zo strany niektorých krajín boli do Ázijského olympijského výboru prijaté bývalé sovietske republiky Kazachstan, Kirgizsko, Uzbekistan, Turkmenistan a Tadžikistan. Naopak, od hier 1976 nie je Izrael členom OCA (kvôli incidentu na Olympiáde v Mníchove 1972) a nemôže sa zúčastňovat ázijských hier.
Športy.
V celej histórii Arabských hier sa predstavilo 45 športov.
Aktívne športy
Bývalé športy
Historická medailová tabuľka (19512010).
Krajiny bez medailí:

</doc>
<doc id="125340" title="Segedín" url="https://sk.wikipedia.org/wiki?curid=125340">
Segedín

Segedín () je s rozlohou a 160 tisíc obyvateľmi tretím najväčším mestom Maďarska. Je hospodárskym a administratívnym centrom juhovýchodného Maďarska a sídlom Čongrádsko-čanádskej župy.
Segedínska univerzita je považovaná za najlepšiu vysokoškolskú inštitúciu v Maďarsku.
Podľa sčítania obyvateľstva z roku 2001 tu žilo 93,5 % Maďarov, 0,7 % Rómov, 0,5 % Nemcov, 0,2 % Srbov, 0,2 % Rumunov, 0,1 % Chorvátov, 0,1 % Slovákov a 5,9 % iných národností. Slovenskú komunitu tu reprezentuje Spolok segedínskych Slovákov a volená Segedínska slovenská samospráva.
Poloha.
Mesto je situované od Budapešti na juhu krajiny v tesnej blízkosti hraníc so Srbskom a Rumunskom. Leží južne od sútoku riek Tisa a Mureš vo Veľkej dunajskej kotline, pričom sa rozprestiera na oboch brehoch ohybu rieky Tisa.
Dejiny.
Územie prvýkrát spomína už Ptolemaios v 2. polovici 2. storočia pod označením "Partiscus" ako významný riečny brod. Striedalo sa tu osídlenie Slovanov (Slovenov) Húnov, Gepidov, Avarov a Bulharov, až sa tu na konci 9. storočia usídlili Maďari, ktorí tu podľa kronikára Anonyma pri dnešnej obci "Ópusztaszer" držali prvé „národné zhromaždenie“. Ich vodca Arpád pridelil spravovanie okolitej krajiny náčelníkovi "Ondovi".
Prvá písomná zmienka o meste je z roku 1183. Ide o listinu kráľa Bela III., kde sa spomína ako prístav lodí prepravujúcich po Dunaji soľ do Nitry. Mesto prosperovalo za vlády Anjuovcov a na slobodné kráľovské mesto bolo povýšené Žigmundom Luxemburským v roku 1498, kedy sa v súvislosti s tureckou hrozbou stalo pevnosťou a zhromaždiskom vojska. V rokoch 1543 až 1686 bolo súčasťou Osmanskej ríše, kedy tu bola zavedená tradícia pestovania papriky.
V roku 1719 sa opäť zaradilo medzi uhorské slobodné kráľovské mestá s privilégiami a novoudeleným mestským erbom. V roku 1728 sa tu odohral najväčší súdny proces s bosoráctvom v celom Uhorsku vôbec. Rada mesta dala spáliť 13 podozrivých na "Bosoráckom ostrove" ("Boszorkánysziget"). Segedín mal začiatkom 19. storočia ešte početné slovenské obyvateľstvo.
Počas Uhorskej revolúcie 1848 – 1849 mesto hralo významnú úlohu ako posledná bašta ustupujúcich revolucionárov, za čo bolo po potlačení povstania potrestané. S dorazením prvej železnice v roku 1854 sa prosperita vrátila. Do roku 1869 siahajú korene známej továrne na výrobu miestnej salámy – "Pick Salámy". V roku 1879 došlo k veľkej povodni, ktorá zničila celé mesto. Panovník František Jozef I. Segedín navštívil a sľúbil jeho skorú obnovu. Tá sa uskutočnila za medzinárodnej pomoci skutočne veľkorysým spôsobom. Široké okružné triedy lemované najmódnejšími palácovými budovami rakúsko-uhorskej secesie kladú Segedín medzi najvýstavnejšie a najorganizovanejšie maďarské mestá.
Po prvej svetovej vojne stratil Segedín veľkú časť svojho prirodzeného zázemia, keď rozsiahle územia na juhu boli pripojené k Rumunsku a Juhoslávii. V roku 1921 sa sem presťahovala univerzita z Kluža a v roku 1923 tu bolo premiestnené sídlo arcibiskupa z Temešváru.
Za druhej svetovej vojny bolo zavraždených okolo 6 000 obyvateľov. Po roku 1945 sa mesto stalo strediskom poľnohodpodárskeho a ľahkého priemyslu južného Maďarska. V roku 1965 boli v jeho blízkosti nájdené ropné ložiská. Výstavbou sídlisk (najväčšie "Tarján" na severovýchode) sa populácia zvyšovala do roku 1989, kedy mesto dosiahlo rekordných 189 tisíc obyvateľov. Následne obyvateľstva ubúdalo. Segedín je v súčasnosti atraktívnou turistickou destináciou s tradíciou "Festivalu drámy", konaným od roku 1931 každé leto pod holým nebom na "Katedrálnom námestí".
Doprava.
Miestne letisko je upravené pre prijímanie menších a stredne veľkých lietadiel, ale pravidelné letecké linky tu nesmerujú. Železnica dorazila do mesta už v roku 1854 z Budapešti, vlaky smerujú aj na srbskú Suboticu a do Békešskej Čaby. Zo separovanej malej železničnej stanice v mestskej časti "Újszeged" na druhom brehu Tisy odchádzajú regionálne vlaky do východnej časti Čongrádskej župy.
Od roku 2005 je mesto spojené s Budapešťou diaľnicou M5 smerujúcej ďalej na Srbsko. Od roku 2015 je mesto spojené s Rumunskom odbočkou diaľnicou M43 smerom na Arad, tam je pripojená na dialnicu A1 smerom na Bukurešť. Cez rieku Tisu vedú na druhý breh dva mosty: "Stredomestský most" do centra mesta a "Most sv.Bernarda" po vonkajšom mestskom okruhu. Mestská hromadná doprava začala premávať v roku 1884 v podobe konskej dráhy, ktorá bola elektrifikovaná v roku 1908. Mestská sieť, na niektorých úsekoch stále jednokoľajná, pozostáva z troch frekventovaných liniek. V roku 1979 boli zavedené aj trolejbusy, ktorých sieť sa rozširovala v 80. aj 90. rokoch. Dnes je v obehu päť liniek.
V súčasnosti prebieha výstavba nových úsekov električkovej a trolejbusovej dopravy v meste, financovaná z fondov EU. Autobusová doprava začala v meste jazdiť od roku 1955 a je prevádzkovaná samostatným dopravným podnikom, spoločným s prímestskou autobusovou dopravou.

</doc>
<doc id="125354" title="Škoda 14 T" url="https://sk.wikipedia.org/wiki?curid=125354">
Škoda 14 T

Škoda 14 T je česká nízkopodlažná električka, ktorá je od roku 2006 v premávke v Prahe. Výrobcom vozidla je spoločnosť Škoda Transportation z Plzne, dizajn navrhla firma Porsche Design Group, dcérska spoločnosť automobilky Porsche. Medzi nadšencami je prezývaná "Porschetra" (vďaka dizajnérskej spoločnosti) či "saranča" (kvôli zvuku elektrickej výzbroje).
Konštrukcia.
14 T je jednosmerný šesťnápravový motorový čiastočne nízkopodlažný električkový vozeň. Skladá sa z piatich článkov navzájom spojených kĺbmi a harmonikami. Na pravej strane vozňovej skrine sa nachádza celkovo šestoro dverí. Z toho pätoro je určené pre cestujúcich (štvoro dvojkrídlych a jedny jednokrídlové) a jedny jednokrídlové pre vodiča.
Je čiastočne nízkopodlažná a čiastočne so zníženou podlahou, prechod medzi časťami je riešený schodom. Kabína vodiča je oddelená kompletne od priestoru pre cestujúcich. Hlavným prístrojom v kabíne vodiča je multifunkčný zobrazovač s farebnou obrazovkou, ktorého základom je český programový systém Control Web.
Vozidlo je vybavené tromi hnacími podvozkami, dokáže vyjsť stúpanie až 85 promile. Rovnako ako vozidlá Tatra KT8D5R.N2P (modernizované KT8D5) je aj 14 T vybavená kamerovým systémom, vďaka ktorému môže vodič sledovať, čo sa deje vnútri vozidla aj v jeho okolí. Kamerový systém je používaný najmä na sledovanie dverných priestorov počas výstupu a nástupu cestujúcich ako aj ku kontrole prejazdnového profilu okolo vozňa. Vozidlo má tri typy bŕzd, elektrohydraulickú, elektromagnetickú (koľajnicovú) a hlavnou je elektrodynamická, ktorá umožňuje rekuperáciu pri brzdení a tým úsporu elektrickej energie. Električka je vybavená vonkajšími digitálnymi orientáciami zobrazujúcimi linku a ciel ako aj vnútorným informačným systémom.
Prototypy.
Prvé dva vozne typu Škoda 14 T boli vyrobené v roku 2005. Prvá električka vykonala technicko-bezpečnostnú skúšku na konci novembra v Plzni. Na prelome novembra a decembra prebiehali v Plzni aj skúšobné jazdy pod ev.č. 113. Potom bola prevezená do Prahy a 13. decembra 2005 bola s ev. č. 9111 slávnostne predaná primátorovi a zástupcom mesta. Nasledovali rôzne skúšky, prví cestujúci sa mohli odviezť až 28. januára 2006.
Druhý prototyp bol do Prahy privezený na konci roku 2005. Dostal ev.č. 9112. Počas roka 2006 prebiehali skúšky s cieľom doladiť softvérové vybavenie a využíval sa aj na zaškoľovanie vodičov. Pri skúškach skratom 6. septembra 2006 vozidlo 9112 v areálu dielní dopravného podniku v rýchlosti cca /h havarovalo a ťažko zranilo technický pracovník stojací mimo vozidlo. Po nehode a následnej oprave bolo vozidlo opäť nasadené do pravidelnej prevádzky.
Prevádzka.
Výroba električiek prebiehala od roku 2005. Vozeň bol vystavený aj na veľtrhu InnoTrans 2006 v Berlíne. Dodávky vozidiel tejto rady sa ukončili v roku 2009 dodaním posledného, šesťdesiateho kusu. V apríli je v prevádzke 57 vozidiel, ktoré sú deponované do vozovne v Motole. Tri vozidlá sú v rôznom štádiu kanibalizácie dlhodobo odstavené z dôvodu vyčkávania na dodanie náhradných dielov.

</doc>
<doc id="125358" title="Sibírsky husky" url="https://sk.wikipedia.org/wiki?curid=125358">
Sibírsky husky

Sibírsky husky je plemeno psa uznané v 5. kategórii FCI pod číslom 270.
Vzhľad.
Sibírsky husky je pes strednej veľkosti. Hlava je primeraná k telu. Mozgová časť je mierne klenutá, zužuje sa smerom k očiam. Stop je výrazný. Stredne dlhý, rovný nos je ukončený ňufákom. Ňufák je čiernej farby. Skus je nožnicový. Má stredne veľké, trojuholníkovité uši. Oči sú modré mandľového tvaru. Telo je obdĺžnikového rámu so silným, ale nie veľmi širokým hrudníkom. Chrbát je stredne dlhý. Hrudné končatiny sú rovné a panvové končatiny sú rovnobežné so stehnami. Labky sú oválne. Chvost je stredne dlhý a osrstený. Má stredne dlhú srsť. Husky sa pohybuje elegantne.
Temperament.
Sibírsky husky je priateľský pes. Nikdy nie je agresívny voči ľuďom a ostatným zvieratám. Je veľmi inteligentný, prispôsobivý, hravý, prítulný, milý, priateľský, učenlivý, spoločenský, oddaný, aktívny, usilovný, vytrvalý, verný, temperamentný, pozorný pes. Keďže ide o inteligentné psie plemeno, treba ho vychovávať. Môže sa aj hravo uraziť. Je vhodný rovnako do bytu , ako aj do domu. Jeho výchova vzhľadom na jeho intelekt nie je náročná. Dorastá do strednej veľkosti.
Využitie.
Sibírsky husky patrí medzi saňové psy. Využitie nachádza na pretekoch psích záprahov, aj na výstavách psov, ale aj ako domáci maznáčik. Okrem Sibírskych husky chodia na preteky psích záprahov aj Aljašskí malamuti, Západosibírske lajky, Východosibírske lajky a Európske saňové psy, ktorým záprahy viac vyhovujú, lebo majú omnoho hrubšiu srsť ako Sibírsky husky.

</doc>
<doc id="125379" title="Notácia (hudba)" url="https://sk.wikipedia.org/wiki?curid=125379">
Notácia (hudba)

Notácia (iné názvy: notový zápis; najmä pre jednotlivé symboly notové písmo, notopis; ľudovo noty) je systém záznamu skladieb pomocou grafických symbolov (nôt) a slov (prípadne ich skratiek), ktorý umožňuje jednoznačnú interpretáciu hudobného diela.
Súčasná notácia má svoj pôvod v zápise náboženských piesní (gregoriánskych chorálov) gréckej ortodoxnej cirkvi v 8. storočí (tvz. neum systém). Západný systém notácie sa začal vyvíjať v 11. storočí zavedením c a f kľúčov a ustálil sa v 17. storočí.
Spôsob notácie.
Základom notácie sú
Príklad notácie.
Ako príklad notácie poslúži niekoľko začiatočných taktov valčíka „Na krásnom modrom Dunaji“ od Johanna Straussa: 
Čítanie notácie.
V princípe sa noty čítajú zľava doprava po riadkoch. Pre klávesové nástroje sa ale čítajú naraz dva riadky. Horný riadok je pre pravú ruku a píše sa v husľovom kľúči. Dolný riadok je pre ľavú ruku a píše sa v basovom kľúči. 
Iná možnosť je, že noty nie sú len pre jediný hudobný nástroj (alebo len pre samotného speváka). Príklad môžu predstavovať noty pre spev s doprovodom. V takom prípade je horný riadok pre speváka, jeden alebo dva spodné riadky (v závislosti od typu hudobného nástroja) sú pre sprevádzajúci hudobný nástroj. Hudobná notácia určená pre viacero nástrojov sa nazýva partitúra.

</doc>
<doc id="125392" title="Francesco Durante" url="https://sk.wikipedia.org/wiki?curid=125392">
Francesco Durante

Francesco Durante (* 31. marec 1684, Frattamaggiore, Taliansko - † 30. september 1755, Neapol) bol taliansky hudobný skladateľ a pedagóg prvej polovice 18. storočia. Koncentroval sa prevažne na duchovnú hudbu a pedagogickú činnosť, patrí k popredným predstaviteľom neapolskej opernej školy.
Život.
Durante bol siedmy z jedenástich detí Gaetana Durante a Orsoly Capasso. Narodil sa vo Frattamaggiore v Neapolskom kráľovstve oboch Sicílií. Už v útlom veku ho prijali na konzervatórium Conservatorio dei poveri di Gesù Cristo, kde jeho učiteľom bol Gaetano Greco. Ďalšie vzdelanie získal na konzervatóriu sv. Onofria Kapuánskeho (Neapolitan Conservatorio di S Onofrio a Capuana), kde bol jeho strýc Don Angelo Durante riaditeľom. Tu študoval okrem iného u Alessandra Scarlattiho a u huslistu Gaetana Francone.
Prvým jeho verejne uvedeným dielom bolo v roku 1705 scherzo drammatico na cirkevný námet nazvané „Prodigii della divina misericordia verso i divoti del glorioso S Antonio di Padova“, ktoré sa však nezachovalo. 
Málo vieme o jeho činnosti medzi rokmi 1705 a 1728, kedy bol vymenovaný za riaditeľa konzervatória Conservatorio delle Poveri di Gesu Cristo. Zdá sa, že pobýval v Ríme a študoval u Giuseppe Pitoniho a Bernarda Pasquiniho a že jeho omša „ Missa S Ildefonsi per S Giacomo degli Spagnuoli“ bola písaná pre Rím. Rovnako dobre to ale mohlo byť pre Španielsky chrám v Neapole. Celkom určite bol v roku 1710 späť v Neapole a učil na strýkovom konzervatóriu, ktoré opustil roku 1711. Jeho meno je rovnako uvedené na zozname majstrov a profesorov prestížnej Congregatione e Accademia di S Cecilia in Rome pre rok 1718. Jeho pobyt v Ríme mal zrejme veľký vplyv na to, že sa ako skladateľ venoval skôr duchovnej hudbe než opere, na rozdiel od väčšiny neapolských kolegov tých čias. 
Duchovná dráma „La cerva assetata avero l'anima nelle fiamme“ mala premiéru v Neapole vo februári 1719 a v tom čase tu celkom iste Durante aj žil.
Prvý raz sa oženil v roku 1714. Manželstvo s o dvanásť rokov staršou Orsolou di Laurentis nebolo šťastné. Orsola bola údajne hašterivá a neprejavovala o prácu svojho manžela žiadny záujem.
V roku 1728 bol vymenovaný za riaditeľa konzervatória Conservatorio delle Poveri di Gesu Cristo, keď dovtedajší riaditeľ a jeho bývalý učiteľ Gaetano Greco odišiel na odpočinok. Dá sa to považovať za významnú poctu jeho pedagogickým a tvorivým schopnostiam. Medzi jeho študentov na tejto škole patril okrem iných aj Giovanni Battista Pergolesi. 
Toto konzervatórium z neznámych dôvodov opustil roku 1739 a v roku 1742 bol zvolený za riaditeľa konzervatória Conservatorio della S Maria di Loreto, kde nahradil Porporu, ktorý rok predtým odišiel do Benátok. Na tejto škole bol učiteľom takých neskorších hviezd neapolského neba, ako boli Pasquale Anfossi, Fedele Fenaroli, Pietro Alessandro Guglielmi, Antonio Sacchini a Tommaso Traetta.
Po smrti Leonarda Lea sa stal roku 1745 riaditeľom na škole v ktorej sám získal základy hudobného vzdelania, na Conservatorio di S Onofrio a Capuana. Jeho žiakom tu bol Nicolo Piccini, neskôr jeden z najslávnejších neapolských operných skladateľov. Piccini bol vraj pre Duranteho dokonca viac synom než žiakom. Uchádzal sa aj o uvoľnené miesto prvého kapelníka Kráľovskej kaplnky, ale neuspel napriek vysokému oceneniu svojich prác, ktoré k žiadosti priložil.
Prvá manželka Orsola zomrel roku 1741. O tri roky neskôr sa znovu oženil s Annou Furano z Neapola. Aj ona zomrela po niekoľkých rokoch a tak sa Durante vo veku šesťdesiat tri rokov oženil tretí raz s dvadsaťdva ročnou Angelou Annou Carminou Giacobbe.
Francesco Durante zomrel v Neapole 13. augusta 1755 vo veku sedemdesiat jeden rokov a pochovaný je v chráme sv. Lorenza.
Dobové pramene o ňom hovoria ako o mužovi jednoduchého vystupovania, ale hlbokých vedomostí v oblasti hudby a ako o rešpektovanom arbitrovi v otázkach harmónie a kontrapunktu. Jeho študenti na neho spomínali s hlbokou úctou a láskou.
Dielo.
Durante bol riaditeľom dvoch najslávnejších neapolských konzervatórií a vychoval celý rad popredných skladateľov tých čias od Antonia Sacchini až po Niccolò Piccinniho, a Giovanniho Paisiella. Je považovaný za jedného z najväčších skladateľov duchovnej hudby. Počas svojho života nenapísal žiadne javiskové dielo na svetské motívy a aj jeho inštrumentálna tvorba je relatívne malá. Jeho sakrálne skladby sa však vyznačujú vysokou invenciou, dokonalým prepracovaním a zmyslom pre dramatický účinok. Zvlášť sa cení jeho pedagogické pôsobenie. Inštruktívne skladby pre čembalo a solfeggia (hlasové cvičenie) sú dodnes používané v hudobnom školstve celého sveta.

</doc>
<doc id="125451" title="Diakritické znamienko" url="https://sk.wikipedia.org/wiki?curid=125451">
Diakritické znamienko

Diakritické znamienka (z gr. διακρητικός "diakritikós", "rozlišujúci") alebo rozlišovacie znamienka, diakritické značky, rozlišovacie značky, ľudovo diakritika, sú zvláštne znamienka, ktoré sa píšu v okolí písmena (nad, pod, alebo vedľa), a ktoré menia jeho výslovnosť alebo spĺňajú inú rozlišovaciu funkciu. 
Okrem zmeny výslovnosti písmena môže diakritické znamienko meniť výslovnosť celého slova, vyznačovať tón reči, rozlišovať homonymá, upozorňovať na skratky a číslovky.
Nie každá značka v okolí písmena je diakritickým znamienkom, napr. bodka v písmenách "i" a "j" je vo väčšine jazykov neoddeliteľnou súčasťou znaku (ale napr. v turečtine je "i" považované za písmeno "ı" s diakritikou).
Diakritické znamienka.
V ďalších jazykoch napr.:

</doc>
<doc id="125466" title="Tatra K2S" url="https://sk.wikipedia.org/wiki?curid=125466">
Tatra K2S

Tatra K2S je typ dvojčlánkovej kĺbovej električky prevádzkovanej Dopravným podnikom Bratislava (DPB). Typ vznikol modernizáciou starších električiek česko-slovenskej výroby Tatra K2, niektoré vozne boli úplne novo postavené na dokladoch pôvodných električiek. Prestavby na typ K2S prebiehali postupne medzi rokmi 1998 a 2009, od septembra 2009 má DPB k dispozícii 35 električiek tohto typu.
Historické pozadie.
Po úspešných modernizáciách brnianskych vozňov K2 na typ K2R sa v druhej polovici 90. rokov 20. storočia rozhodol k tejto forme omladeniu svojho vozňového parku aj Dopravný podnik Bratislava. Vzhľadom na nedostatok finančných prostriedkov na nákup úplne nových vozňov pristúpil DPB k rekonštrukciám starších električiek K2, ktoré už boli na hranici životnosti, ktorá bola vďaka modernizácii predĺžená minimálne o 10 až 15 rokov.
Deväť električiek K2S bolo úplne novo vyrobených v rokoch 2007 až 2009, pretože články pôvodných vozňov už boli značne skorodované. Zo starších električiek teda boli použité len podvozky.
Modernizácia.
Vozňová skriňa električky bola pri modernizácii kompletne opravená, rám bol opieskovaný a ošetrený proti korózii, boli osadené čelá s novým dizajnom od architekta Patrika Kotasa. V priestore pre cestujúcich došlo k výmene okien s vyklápacou hornou časťou, nové sú aj dvere s dopytovým otváraním cestujúcimi – u vozňov č. 7101–7106 sú dvojkrídlové výklopné, ostatné električky majú dvere štvorkrídlové skladacie. Pôvodné laminátové sedačky boli nahradené polstrovanými, bola položená protišmyková podlahová krytina, interiér bol novo obložený, nové je aj žiarivkové osvetlenie, kúrenie bolo presunuté do bočníc. Novinkou je elektronický akustický a optický informačný systém. Kabína vodiča je klimatizovaná, nový je ovládací pult, pedále pre riadenie električky boli nahradené ručným radičom.
Električky majú opravené podvozky, motorgenerátor bol nahradený statickým meničom, odber elektrického prúdu je zabezpečený novým polopantografom. Dôležitou zmenou je náhrada pôvodnej nehospodárnej odporovej elektrickej výzbroje UA12 za novú tranzistorovú na báze IGBT tranzistorov s rekuperáciou. Do prvých vozňov č. 7101–7106 bola inštalovaná výzbroj ČKD TV14, po krachu jej výrobcu prešiel od električky č. 7107 bratislavský dopravný podnik na výzbroj TV Progress od spoločnosti Alstom (teraz Cegelec).
Vozne č. 7126–7134 majú úplne novo vyrobenú vozňovú skriňu, ich podvozky pochádzajú zo starších električiek K2.
Električka č. 7121 bola pri modernizácii prestavaná na školský (cvičný) vozeň, ktorý môže jazdiť v bežnej prevádzke s cestujúcimi. Jedinou väčšou úpravou oproti ostatným vozňom K2S bolo zväčšenie kabíny vodiča, za vodičovým sedadlom bola inštalovaná bokom k smeru jazdy sedačka pre inštruktora, ktorý môže pomocou špeciálneho ovládača simulovať poruchy električky. Kapacita vozňa je znížená o jedno miesto na sedenie.
Prevádzka.
Prvá električka K2 bola na typ K2S zmodernizovaná v roku 1998, premiéra vozňa č. 7101 (pri prestavbe sú električky prečíslované na súvislý rad) pre verejnosť prebehla 31. júla toho roku, keď bola vystavená pri príležitosti otvorenia zrekonštruovaného Kamenného námestia. Skúšobné jazdy sa začali na jeseň 1998. Ešte v tom istom roku boli modernizované ďalšie dve električky, v roku 1999 ďalšie dve. Posledný vozeň s výzbrojou TV14 (č. 7106) bol rekonštruovaný v roku 2000. Prestavby na typ K2S prebiehali v počte dvoch až štyroch vozňov ročne do roku 2006 (posledná električka č. 7125). Vozeň č. 7121 (modernizovaný v roku 2005) bol pri modernizácii upravený na školský.
V roku 2007 bola vyrobená prvá električka K2S s novou skriňou vozňa (č. 7126), ďalšie vozne nasledovali v rokoch 2008 a 2009 (do č. 7134). Posledným vozňom K2S je električka č. 7135 (prestavba v roku 2009), pri ktorej modernizácii bola opäť využitá aj pôvodná karoséria.
Modernizácia starších vozňov K2 na typ K2S a takisto aj novostavby vozňov K2S prebiehali vo spoločnosti Pars nova s Šumperku.

</doc>
<doc id="125511" title="Klaus Mann" url="https://sk.wikipedia.org/wiki?curid=125511">
Klaus Mann

Klaus Mann (* 18. november 1906, Mníchov, Nemecko – † 21. máj 1949, Cannes, Francúzsko) bol nemecký spisovateľ, dramatik a novinár, syn spisovateľa Thomasa Manna. 
Po nástupe nacizmu v Nemecku (1933) emigroval do Amsterdamu, kde vydával časopis "Die Sammlung". Od roku 1935 sa zdržiaval na mnohých miestach (Zürich, Paríž, Praha, a iné). V tom istom roku získal československé štátne občianstvo, ale roku 1936 sa rozhodol emigrovať do USA. 
Roku 1938 sa zúčastnil na bojoch v španielskej občianskej vojne. Po roku 1941 ako vojak americkej armády bojoval na fronte v Európe. 
Povojnový vývoj predstavoval pre neho sklamanie, ktoré dával všade najavo a veľmi ťažko ho niesol. Toto sklamanie sa často uvádza aj ako dôvod jeho samovraždy.

</doc>
<doc id="125513" title="Zuzana Fialová" url="https://sk.wikipedia.org/wiki?curid=125513">
Zuzana Fialová

Mgr. art. Zuzana Fialová (* 17. máj 1974, Bratislava) je popredná slovenská herečka a režisérka, členka činohry SND.
Životopis.
Zuzana Fialová je dcérou významného slovenského horolezca Ivana Fialu. Ukončila hudobno-dramatický odbor na Konzervatóriu v Bratislave a v roku 1998 herectvo na činohernej fakulte VŠMU. V súčasnosti sa pripravuje na doktorandské štúdium. Je rozvedená a má syna Davida (* 1997).
24. januára 2011 utrpela spolu s hercom Ľubošom Kostelným zranenia pri samovražednom teroristickom útoku na moskovskom letisku Domodedovo, v dôsledku ktorých strávila týždeň v moskovskej nemocnici.

</doc>
<doc id="125560" title="Juan Crisóstomo de Arriaga" url="https://sk.wikipedia.org/wiki?curid=125560">
Juan Crisóstomo de Arriaga

Juan Crisóstomo Jacobo Antonio de Arriaga y Balzola (* 27. január 1806, Bilbao, Španielsko – † 17. január 1826, Paríž, Francúzsko) bol španielsky hudobný skladateľ začiatku 19. storočia.
Život.
Juan Crisóstomo de Arriaga sa narodil v Bilbau. Hudobné základy mu dali jeho otec a starší brat. Už v ranom detstve sa prejavilo jeho mimoriadne hudobné nadanie. Ako jedenásťročný skomponoval "Pokus o oktet". O rok neskôr už svojej "Predohre pre malý orchester" pridelil opusové číslo 1 a nasledovali ďalšie inštrumentálne diela (napr. "Vojenský pochod" a "Vlastenecké hymny"). V roku 1818 mala premiéru jeho opera "Šťastní otroci (Los esclavos felices)", ktorá bola veľmi úspešná.
V pätnástich rokoch odišiel na parížske konzervatórium (École Royale de Musique et Déclamation), ktoré v tom čase viedol Luigi Cherubini. Študoval hru na husle u Pierre Baillota a harmóniu a kontrapunkt u Josepha Fétisa. V tom čase vznikli aj jeho najslávnejšie diela: "Tri kvartety" a "Symfónia pre veľký orchester".
Jeho organizmus však nevydržal vražedné pracovné tempo a tesne pred dosiahnutím dvadsiatich rokov zomrel zrejme na zápal pľúc. Vzhľadom na krátku životnú dráhu a charakter svojej hravej hudby býva Juan Crisóstomo de Arriaga nazývaný španielsky Mozartom.
Juanov predok Rodrigo de Arriaga (1592 – † 1667) prišiel v roku 1625 zo Španielska na pražskú univerzitu, kde pôsobil ako profesor, dekan teologickej fakulty a prefekt generálnych štúdií.

</doc>
<doc id="125576" title="Curaçao" url="https://sk.wikipedia.org/wiki?curid=125576">
Curaçao

Curaçao je ostrov pri pobreží Venezuely, jedna z krajín Holandského kráľovstva. Spolu s ostrovmi Aruba a Bonaire tvorí tzv. ABC ostrovy Záveterných ostrovov a je súčasťou Malých Antíl.
Hoci sa tu bežne hovorí papiamentom, po anglicky a španielsky, úradným jazykom je holandčina.
Ostrov je známy svojimi rezerváciami, kde sú k videniu jedny z najväčších kaktusov na svete (kadushi), najrozličnejšie druhy živočíchov - žaby, vtáky, nejedovaté hady a jašterice. Urbanizmus Antíl a Curaçao je taký preslávený, že sa niektoré miesta dostali i na listinu svetových chránených pamiatok UNESCO. Vo Willemstade sa dá vidieť starý, drevený pontónový most, alebo jedna z najstarších synagóg na americkom kontinente. Zachované stavby sú zmesou z počiatku 18. storočia.
Dejiny.
Pôvodní obyvatelia Curaçao boli americkí Indiáni menom Arawak. Prví Európania, ktorí videli ostrov, patrili k posádke španielskej výpravy vedenej Alonsom de Ojeda v roku 1499. Arawakov (miestnych Indiánov) zdecimovali choroby ako kiahne a osýpky zavedené Španielmi. Ostrov obsadili Holanďania v roku 1634. Holandská západoindická spoločnosť založila hlavné mesto Willemstad na brehu zátoky nazvanej Schottegat. Curaçao bolo v tom čase na okraji záujmu, pretože na ňom nebolo mnoho vecí, o ktoré sa kolonisti zaujímali. Nielenže na ňom nebolo žiadne zlato, ale ani dostatok potravín či vody. Ale prirodzený prístav Willemstad sa ukázal byť ideálnym miestom pre obchod. Obchod a plavba - ale aj pirátstvo - sa stali na Curaçao najdôležitejšími ekonomickými činnosťami. Navyše Curaçao začal zohrávať kľúčové postavenie v atlantickom obchode s otrokmi. Holandská západoindická spoločnosť urobila v roku 1662 z ostrova centrum pre obchodovanie s otrokmi. Holandskí veľkoobchodníci priviedli otrokov z Afriky do obchodnej oblasti nazývanej Asiento. Odtiaľ boli otroci predávaní a naloďovaní do rôznych cieľov v južnej Amerike a Karibiku.
Obchod s otrokmi urobil ostrov bohatším a viedol k pôsobivému koloniálnemu budovaniu stavieb, ktoré tu stoja dodnes. Curaçao má rysy architektúry, v ktorej sa miešajú rôzne holandské a španielske koloniálne štýly. Široký okruh rôznych historických budov vo Willemstade je zapísaný v zozname svetového kultúrneho dedičstva UNESCO. Vidiecke domy (plantážnické domy) a domy v západoafrickom štýle (obydlia otrokov) sú roztrúsené po celom ostrove. Mnohé z nich sú reštaurované a prístupné návštevníkom.
Referendá o nezávislosti.
Od júna 2000 do apríla 2005 mal každý ostrov Holandských Antíl svoje referendum o ďalšom politickom smerovaní. Obyvatelia vyberali jednu zo štyroch možností:
Výsledky referend:
Dňa 26. novembra 2005 sa konala konferencia medzi vládami Holandska, Aruby, Holandských Antil, a každého nástupníckeho ostrova v Holandských Antilách. Záverečná reč uvádzala, že sa vytvorí samospráva pre Curaçao a Sint Maarten (podobná Arube), plus nový stav pre Bonaire, Saba, a Sint Eustatius (tesné zväzky s Holandskom) a nadobudnú platnosť 1. júla 2007.
V roku 2008 sa na základe predchádzajúceho referenda rozpúšťajú Holandské Antily na jednotlivé ostrovy. Po Arube aj Curaçao získa plne autonómny štatút a má vlastnú vlajku, znak, vládu a samosprávu vo všetkých otázkach okrem zahraničnej politiky a obrany, ktoré zostávajú v kompetencii Holandska. Curaçao má právo vyhlásiť referendum s otázkou o úplnej nezávislosti od Holandska, ak bude chcieť.

</doc>
<doc id="125614" title="Molová stupnica" url="https://sk.wikipedia.org/wiki?curid=125614">
Molová stupnica

Prehľad mólových stupníc.
Základnou molovou stupnicou je "aiolská" (alebo aj "prirodzená") a mol, ktorá sa skladá z tónov A,H,C,D,E,F,G,A.
Obsahuje rovnaké tóny ako základná durová stupnica C-dur, ale začína 6. stupňom stupnice C-dur. Poltóny má medzi 2. a 3., a medzi 5. a 6. stupňom. Ak ju rozdelíme na dve rovnaké časti, "tetrachordy", budú tieto na rozdiel od stupnice C-dur rôzne. Vzdialenosti medzi stupňami prvého tetrachordu budú: celý tón - poltón - celý tón, vzdialenosti druhého tetrachordu budú: poltón - celý tón - celý tón. Tento predpis platí pre všetky prirodzené molové stupnice. (V prípade durových stupníc sú oba tetrachordy rovnaké). 
Ďalšie molové stupnice.
Ďalšie molové stupnice vytvoríme najľahšie tak, že jednotlivé durové stupnice začneme vždy ich 6. stupňom. Takto môžeme ku každej durovej stupnici vytvoriť molovú stupnicu s rovnakým predznamenaním.
Ďalšou možnosťou je že použijeme podobné pravidlo, ako pri durových stupniciach.
V prípade molových stupníc s krížikmi postupujeme tak, že ďalšiu stupnicu začneme druhým tetrachordom predošlej stupnice (t. j. jej 5. stupňom) a pridáme krížik navyše. Krížik sa pridáva vždy k druhému stupňu novej stupnice. 
V prípade molových stupníc s béčkami postupujeme tak, že ďalšiu stupnicu začíname o štyri stupne nižšie a pridáme béčko navyše a to ku šiestemu stupňu novej stupnice.
Harmonická molová stupnica.
Harmonické molové stupnice sa vytvorili z prirodzených zvýšením 7. stupňa stupnice. Harmonické molové stupnice majú poltónové vzdialenosti medzi 2./3., 5./6. a 7./8. stupňom, kým medzi 6./7. je vzdialenosť až 1,5 tónu (nazývaná "hiatus").
Napr.:
Melodická molová stupnica.
Melodické molové stupnice sa vytvorili z harmonických molových stupníc tak, aby sa odstránila 1,5 tónová vzdialenosť ("hiatus") medzi 6./7. stupňom. To sa dosiahlo tak, že sa zvýšil o poltón 6. stupeň. Ak rozdekkkklíme stupnicu na dva tetrachordy (po 4 stupne), potom prvý tetrachord bude typický molový (so vzdialenosťami celý tón - poltón - celý tón), kým druhý tetrachord bude typický durový (vzdialenosti celý tón - celý tón - poltón). Pri hre stupnice smerom nadol by sme preto začínali durovým tetrachordom a pokračovali molovým, čo neznie príliš melodicky. Preto sa melodická stupnica smerom nadol hrá rovnako ako prirodzená ( aiolská ), t. j. bez zvýšeného 6. a 7. stupňa.
Napr.:

</doc>
<doc id="125667" title="S.O.S. (televízna relácia)" url="https://sk.wikipedia.org/wiki?curid=125667">
S.O.S. (televízna relácia)

S.O.S. bola humoristická skeč šou, vysielaná Slovenskou televíziou v rokoch 2004 až 2008. Stala sa jedným z najsledovanejších programov verejnoprávnej televízie za uplynulých niekoľko rokov. Posledná časť bola odvysielaná na jar roku 2008. Odvtedy sú vo vysielaní len reprízy starších vydaní.
Hlavným obsahom boli paródie rôznych televíznych relácií STV i komerčných televízií (správy, seriály, reality show) aj rôzne vtipné skeče. V relácii účinkovali herci bratislavského divadla GUnaGU Petra Polnišová, Daniel Dangl, Roman Pomajbo a Peter Sklár. Scenár mali na starosti Daniel Dangl a Petra Polnišová, režisérom bol Karol Vosátko.
Podobnú myšlienku ako S.O.S na STV mala šou Haló na TV JOJ v roku 2012, súčasnosti sa vysiela relácia Kredenc na TV Markíza.
Parodované osobnosti.
Zoznam parodovaných osobností (herci, speváci a ďalší)
Postavy.
Úspech si relácia získala najmä parodickými postavami, ktoré získali až kultový status. Patria medzi ne cvičiteľka "Edita Papeky", dvojica "Monsterovci" alebo postavička "Sup Všetrt".
Chruňo Monster (Daniel Dangl).
Je manželom Mory Monsterovej. Hrá na vidly - zvuk je akoby hral na gitare. Je hudobným umelcom, medzi jeho najznámejšie pesničky patrí paródia na pesničku Rihanny Umbrella, kde namiesto "ela,ela" spieva "eva,eva". V každom vydaní Monsterovcov má nejakú pesničku.
Mora Monster (Petra Polnišová).
Je manželkou Chruňa Monstera. Kupuje zásadne iba drahé veci a zakaždým niekoho skritizuje. Je silnou fajčiarkou.
Doktor Peter Koza (Peter Sklár).
Je primárom v Ordinácii pri zlatej žile (paródia na romantický seriál Ordinácia v ružovej záhrade).
Doktorka Elena Vypatlaná (Petra Polnišová).
Je doktorkou v Ordinácii pri zlatej žile. Je známe tým, že počas služby fajčí. Nemá rada sestričku Povoľnú, pretože zvádzala Topora. Viackrát mala pohlavný styk s Doktorom Toporom.
Doktor Žigmund Topor (Daniel Dangl).
Je doktorom a zároveň chirurgom v Ordinácii pri zlatej žile, ale "operoval" menej krát ako Doktor Koza
Sestrička Helena Povoľná (Roman Pomajbo).
Je sestričkou, ale vystupuje menej krát. V jednom diely vystupovala ako nový majiteľ - inžinier Sova, keď ho odhalili tak sa premenil na sovu a vyletel von oknom.
Veverica Eliška (Petra Polnišová).
Veverica Eliška je postava s hlbokým sociálnym cítením, sťažovaním sa takmer na všetko, a neustálou snahou dostať sa do telky. V seriáli rozpráva najmä o svojom ťažkom detstve a problémoch vo svojom živote. Jej obľúbené urážky sú "ty kozí bobek" a "baraní prd" a pod.
Medveď Fedor (Jozef Kanas).
Je postavou objavujúcou sa menej krát. Jeho obľúbené (jediné) slovo je "Nazdáár".
Sup Všetrt (Peter Sklár).
Objavuje sa menej krát, ale zakaždým keď sa ukáže začne spomínať "Džigá džigá" čo aj súvisí s jeho menom Vše(všetko) Trt(trtá). Jeho meno veverica Eliška často vysvetľuje ostatným.
Zajac Rudko (Roman Pomajbo).
Zajac sa objavuje iba v niektorých častiach, a najčastejšie panikári, váľa sa po zemi a sťažuje sa "ja som to vedel!!! ja som to vedel!!!"
Dr. Exol (Tony Pisár).
Je odborník na smrť a samovraždu. Vo svojej relácii "Byť či nebyť" poukazuje na rôzne spôsoby "odchodu z tohto sveta" a samozrejme hodnotí ich výhody a nevýhody...
DVD.
Začiatkom roka 2007 vyšlo DVD The Best of S.O.S., na ktorom sa nachádzajú najlepšie skeče z relácie.

</doc>
<doc id="125744" title="Petra Polnišová" url="https://sk.wikipedia.org/wiki?curid=125744">
Petra Polnišová

Mgr. art. Petra Polnišová (* 24. február 1976, Bratislava) je slovenská herečka.
Štúdium a divadlo.
Vyštudovala bábkoherectvo na VŠMU. Následne pôsobila v Spojenom kráľovstve a dva roky v milánskom divadle Teatro laboraotrio mangiafuoco.
Po návrate na Slovensko sa stala jedným z kľúčových členov divadla GUnaGU v Bratislave, pôsobí v Štúdiu L+S, spolupracovala s divadlami Nová scéna, Aréna.
Televízia a film.
S.O.S..
Do povedomia širšej verejnosti vstúpila účinkovaním v humoristickej relácii "S.O.S." na STV (spolu so svojimi kolegami z divadla), kde sa podieľala aj na scenári a dramaturgii. Jej najznámejšími kreáciami v relácii sú Edita Papeky (paródia cvičiteľky Edity Sipeky), kaderníčka Duňa, porotca "Slovensko hľadá Superstar" Bulo Vyšší (Julo Viršík), Mora Monsterová, reportérka Lujza Mlsná a kultová postava so sociálnym cítením veverica Eliška.
Muzika.
Vo filme "Muzika" stvárnila Miladu Bučičovú, za stvárnenie ktorej bola nominovaná na Národných filmových oceneniach Slnko v sieti.
Ordinácia v Ružovej záhrade.
V seriáli "Ordinácia v ružovej záhrade" stvárnila postavu bláznivej sestričky Nory, ktorej pri autonehode zahynuli obaja rodičia a musí sa postarať o maloletú sestru. Neskôr sa dá dokopy s doktorom Juríčkom, s ktorým otehotnie, a tak sa rozhodnú vziať sa.
Partička.
Petra Polnišová účinkovala v televíznej humornej improvizačnej šou "Partička", kde spolu s hereckými kolegami Lukášom Latinákom, Mariánom Miezgom, Robom Jakabom, Jurajom Kemkom, Romanom Pomajbom a Danom Danglom improvizujú na vybrané témy.
Kredenc.
Od roku 2014 účinkuje v humoristickej relácii Kredenc. Jej najznámejšími kreáciami v relácii sú moderátorka "Televíznych konín", Slavomíra Chladná, Cuky v "Cuky Luky", Žela v "Kurze sebaobrany", Sfinge, (paródia Ingrid Horskej v seriáli "Búrlivé víno") v "Zlomenom mušte", teta Oľga v "Ordinácii k dočasnej náhrade", Mrena Zastudená v "Čardáš šou" a Ružena Balatón-Turza v "Zámene kabeliek".

</doc>
<doc id="125753" title="Takt (hudba)" url="https://sk.wikipedia.org/wiki?curid=125753">
Takt (hudba)

Takt v hudbe udáva striedanie prízvučných a neprízvučných nôt, čiže rytmus skladby.
Takt skladby je určený na začiatku skladby (za kľúčom a predznamenaním) dvoma číslami. Horné číslo udáva počet dôb v takte, spodné číslo udáva na ktorú notu budeme počítať jednu dobu. Obyčajne to býva štvrťová alebo osminová nota, menej často aj polová. Jednotlivé takty od seba oddeľujeme zvislou "taktovou čiarou".
Napríklad v troj štvrťovom takte môžu byť tri štvrťové noty. Štvrťové noty môžeme nahradiť aj inými notami či pauzami tak, aby ich celkové trvanie zodpovedalo trom štvťovým notám.
Jednoduché takty.
Jednoduché takty sú dvojdobé, alebo trojdobé, ktoré majú jednu prízvučnú a jednu resp. dve neprízvučné doby. Používajú sa hlavne dvojštvrťové, trojštvťové, dvojosminové a trojosminové takty.
Zložené takty.
Zložené takty vznikajú spojením dvoch, alebo viacerých jednoduchých taktov. Takéto takty majú hlavný prízvuk na prvej note a jeden alebo viac vedľajších prízvukov. Napríklad spojením dvoch dvojštvrťových taktov dostaneme často používaný štvorštvrťový takt:
Štvorštvrťový takt sa často označuje namiesto číslic písmenom „C“: 
Ďalším často používaným taktom je šesťosminový takt, ktorý je zložený z dvoch trojosminových taktov (prípadne môže byť zložený aj z troch dvojosminových taktov).
Štvorštvrťový aj šesťosminový takt sú príkladmi pravidelne zložených taktov, pretože boli vytvorené z dvoch rovnakých jednoduchých taktov. Niekedy sa však v hudbe môžu vyskytovať aj nepravidelne zložené takty, napr. päťosminový (zložený z jedného dvojosminového a jedného trojosminového taktu).
Predtaktie.
Predtaktie je neúplný takt, ktorý sa môže nachádzať na začiatku skladby. Zvyšné noty taktu sa obyčajne nachádzajú na konci skladby (alebo nejakej jej ucelenej časti).

</doc>
<doc id="125776" title="Franciszek Kokot" url="https://sk.wikipedia.org/wiki?curid=125776">
Franciszek Kokot

Franciszek Kokot (celým menom Franciszek Józef Kokot; * 24. november 1929, Rosenberg O.S., Nemecko, dnes Olesno, Poľsko – † 24. január 2021, Chorzów, Poľsko) bol poľský lekár – nefrológ a endokrinológ.
Pôsobil ako profesor Sliezskej lekárskej akadémie () v Katoviciach. Bol čestným členom 7 nefrologických spoločenstiev v zahraničí a členom Poľskej akadémie vied. Jeho diela vychádzali v Poľsku v mnohých vydaniach. Venoval sa aj prekladu z angličtiny a nemčiny. Bol ženatý a mal štyroch synov.
Bola podľa neho pomenovaná minerálna voda Franciszek.
Dielo.
"(uvedené posledné vydanie)"

</doc>
<doc id="126029" title="Astronomická ročenka" url="https://sk.wikipedia.org/wiki?curid=126029">
Astronomická ročenka

Astronomická ročenka je ročenka, ktorá obsahuje súhrn najdôležitejších údajov o polohe Slnka, Mesiaca, planét, hviezd, ako aj o zatmeniach Slnka a Mesiaca, o zákrytoch hviezd, o konfiguráciách planét a iných úkazoch v danom roku a tabuľky na určovanie času a polôh. Výpočet polôh, efemeríd nebeských telies sa obyčajne udáva pre Slnko a planéty na každý deň, pre Mesiac na každú hodinu, pre hviezdy v intervale niekoľkých dní. Údaje v astronomických ročenkách sa počítajú v astronomických výpočtových strediskách pomocou počítačov.
Prvé tabuľky pohybu a polôh Slnka a Mesiaca zostavil Hipparchos v 2. storočí pred Kr. až na 600 rokov dopredu. V Ptolemaiovom "Almageste" z 2. storočia boli zachytené už presné predpovede zatmení Slnka a Mesiaca. Na základe dlhodobých pozorovaní boli v 11. storočí zostavené tabuľky polôh nebeských telies nazvané "Toledské tabuľky" (lat. Tabulae Toletanae). V 13. storočí, za vlády kastílskeho kráľa Alfonza X. Učeného, vznikli prepracovanejšie a presnejšie "Alfonzínske tabuľky" (lat. Tabulae Alphonsinae) založené na geocentrickom usporiadaní nebeských telies. V roku 1551 vyšli ďalšie tabuľky polôh nebeských telies, Reinholdove "Pruské tabuľky" (lat. Tabulae Prutenicae), založené už na heliocentrickom usporiadaní telies. Medzi najpresnejšie z historických tabuliek efemeríd patria "Regiomontanove tabuľky" z druhej polovice 15. storočia, ktoré používali moreplavci, napríklad aj Krištof Kolumbus a "Rudolfínske tabuľky" (lat. Tabulae Rudolphinae), ktoré zostavil Johannes Kepler v roku 1627.
Medzi najpoužívanejšie medzinárodné astronomické ročenky patria:
Pre širší okruh záujemcov sa na základe efemeríd zo svetových astronomických ročeniek vypracúvajú ďalšie astronomické ročenky, zohľadňujúce zemepisnú polohu jednotlivých krajín. U nás každoročne vychádza tradičná "Astronomická ročenka", v Česku "Hvězdářská ročenka".

</doc>
<doc id="126051" title="Dub letný" url="https://sk.wikipedia.org/wiki?curid=126051">
Dub letný

Dub letný (lat. "Quercus robur") je mohutný listnatý strom z čeľade bukovité. Prirodzene sa vyskytuje v Európe, v Malej Ázii, na Kaukaze a v niektorých lokalitách severnej Afriky. Jeho koruna je mohutná, nepravidelne a robustne rozložitá, pretiahnutá smerom nahor. Kôra je tmavosivá, a hrubo rozpukaná. 
Listy sú dlhé obráteno vajcovité s krátkymi stopkami, okraje listov sú vlnkovito-laločnaté, najširšie sú v prostriedku.
Kvitne v apríli a v máji. Kvety sú jednopohlavné, samčie súkvetie má charakter jahniad na tohoročných vetvičkách, samičie jahňady rastú na letorastoch. Plodom je žaluď (jednosemenná nažka) sediaca v kalíšku. Stonka je 3 –  dlhá.
Rastie od nížin až po podhorské oblasti, kde môže vytvárať dubové lesy – dúbravy. Často rastie aj ako osamelý strom.
Využitie.
Liečiteľstvo.
Kôra duba letného sa využíva k liečeniu rôznych kožných ochorení a vyrážok, častejšie sa však používa kôra z príbuzného duba zimného, ktorá má byť účinnejšia. Najúčinnejšia je čerstvá kôra mladých stromov, rozpukaná kôra starých stromov je považovaná za bezcennú, rovnako ako kôra, ktorá je dlho skladovaná.
Drevo.
Dub letný poskytuje veľmi tvrdé a ťažké drevo, ktoré je vysoko cenené a má široké uplatnenie v stavebníctve. Najžiadanejšie je vo vodnom stavebníctve, pretože namočením vo vode sa jeho kladné vlastnosti ešte zlepšujú.

</doc>
<doc id="126097" title="Škoda 9Tr" url="https://sk.wikipedia.org/wiki?curid=126097">
Škoda 9Tr

Škoda 9 Tr je krátke trolejbusové vozidlo, vyvinuté na konci 50. rokov a vyrábané vo veľkých sériách od 60. do 80. rokov 20. storočia. Vo svojej dobe to bol prevratný typ, rozšíril sa do mnohých krajín sveta a býva prirovnávaný k električkám typu ČKD Tatra T3.
Dejiny.
Prvý prototyp z typovej rady týchto trolejbusov sa vyrobil v roku 1958 a po štyroch rokoch jeho skúšobnej prevádzky začala sériová výroba v roku 1962, ktorá trvala až do roku 1982, kedy ho nahradili modernejšie vozidlá - Škoda 14 Tr. Dlhá zotrvačnosť sériovej výroby bola vyvolaná hlavne obľubou tohto vozidla u najväčšieho odberateľa, Sovietskeho zväzu, väčšina veľkých miest zväzu postavených prevažne v druhej polovici 20. storočia má trolejbusovú dopravu, ako aj obmedzenými možnosťami socialistickej ekonomiky. Škoda 9 Tr sa veľmi dobre osvedčila, vykazovala vysokú životnosť, nenáročnosť a odolnosť tiež v ťažkých prevádzkových podmienkach.
Prevádzka.
Trolejbusy typu Škoda 9 Tr zaujímajú veľmi významné miesto v histórii vozidiel nekoľajovej elektrickej trakcie nielen v bývalom Česko-Slovensku, ale aj v mnohých významných mestách ďalších krajín, okrem ZSSR aj v Poľsku, Bulharsku, NDR, Indii, Afganistane a Nórsku. Celkovo bolo vyrobených v rokoch 1961 až 1981 okrem prototypov takmer 7 a pol tisíca týchto trolejbusov, z toho len necelých tisíc jazdilo v Česko-Slovensku. Vozidlá sa vyrábali v dvojdverovej aj trojdverovej verzii. V 70. rokov prichádza výrobca s inováciemi v podobe hydraulického posilovača riadenie a tyristorovou výzbrojou. V súvislosti s dodávkami vozidiel rady 14 Tr sa skončila prevádzka trolejbusov 9Tr v českých a slovenských mestách v 90. rokov, avšak v niektorých krajinách trvá podnes (Ukrajina, Bulharsko).
Dve vozidlá vlastní Dopravný podnik Bratislava, kde sú evidované ako historické vozidlá. 
V Česku majú svoje historické vozidlá 9 Tr dopravné podniky v Brne, Ostrave, Zlíne, Pardubiciach, Plzni a v Českých Budejoviciach dokonca aj upravený vozeň pre napätie 750V. Teplický vozeň č. 105 je tiež historický, avšak na rozdiel od iných nebol nikdy vyradený z pravidelnej prevádzky (administratívne zrušený). Iné vozidlá sú v súkromných rukách.

</doc>
<doc id="126263" title="Patrick Brontë" url="https://sk.wikipedia.org/wiki?curid=126263">
Patrick Brontë

Patrick Brontë (* 17. marec, 1777, Drumballyroney, County Down, Írsko - † 7. jún, 1861, Haworth, Yorkshire, Spojené kráľovstvo) bol pôvodom írsky anglikánsky kňaz, kaplán a básnik, manžel Marie Brontëovej a otec spisovateliek Charlotty, Emily Jane a Anne Brontëových a básnika a maliara Patricka Branwella Brontëho.
Životopis.
Narodil sa ako prvé z desiatich detí Hugha Ó Proinntigha a Eleanor McCroryovej. Učil sa na niekoľkých miestach (za kováča, obchodníka s plátnom, za tkáča), kým sa v roku 1798 stal učiteľom a v roku 1802 sa presťahoval do Cambridge, kde študoval teológiu na "St. John's College", kde mu pôvodné meno "Ó Proinntigha" zapísali ako "Brontë". V roku 1806 získal titul bakalára a vymenovali ho za kaplána vo Wethersfielde v Essexe, kde ho vysvätili za diakona a v roku 1809 aj za kňaza. V roku 1809 sa stal asistentom kaplána vo Wellingtone v Shropshire a v roku 1810 publikoval svoju prvú báseň "Winter Evening Thoughts" v miestnych novinách, po ktorej nasledovala v roku 1811 zbierka moralistických básní "Cottage Poems". V nasledujúcom roku ho menovali skúšajúcim na Wesleyanskej akadémii vo Woodhouse Grove, neďaleko Guiseley, kde sa stretol s Mariou Branwellovou, s ktorou sa zosobášil 29. decembra 1812. Ich prvá dcéra Maria sa narodila v roku 1814 po presťahovaní do Hartsheadu v Yorkshire, a ich druhá dcéra, Elizabeth, sa narodila v roku 1815 po presťahovaní rodiny do Thorntonu. 
Tu sa narodili aj ostatné deti - v roku 1816 Charlotte, v roku 1817 jediný syn Patrick Branwell, v roku 1818 Emily Jane a v roku 1820 posledné dieťa, dcéra Anne. Patricka zvolili za doživotného kaplána v Haworthe v júni 1819 a v apríli 1820 sa presťahoval s rodinou na tunajšiu faru. Jeho švagriná Elizabeth Branwellová, ktorá žila s rodinou v Thorntone v roku 1815, prišla do jeho domácnosti v roku 1821, aby sa starala o deti a opatrovala vážne chorú manželku Mariu, ktorá bola v poslednom štádiu rakoviny. Rozhodla sa presťahovať k rodine natrvalo, aby vykonávala prácu Patrickovej gazdinej. Patrick sa postaral o stavbu nedeľnej školy v Haworthe, ktorú otvorili v roku 1832. Vyvinul aktivity, aby bola dedina zásobovaná čistou vodou, čo sa mu podarilo v roku 1856. Po smrti posledného dieťaťa, Charlotte, ktorá zomrela 9 mesiacov po svojej svadbe, spolupracoval s Elizabeth Gaskellovou na jej životopise a postaral sa o posmrtné vydanie Charlottinho románu "The Professor (Profesor)" v roku 1857, ktorý v skutočnosti napísala ako prvý. Charlottin manžel Arthur Bel Nicholls, ktorý bol Patrickovým kaplánom, zostal v jeho domácnosti až do Patrickovej smrti v roku 1861, keď sa vrátil do Írska. 

</doc>
<doc id="126388" title="Vitalizmus (literatúra)" url="https://sk.wikipedia.org/wiki?curid=126388">
Vitalizmus (literatúra)

Vitalizmus je umelecký, najmä literárny, smer zo začiatku 20. storočia, ktorý vznikol ako reakcia na ukončenie 1 svetovej vojny. V slovenskej a českej literatúre sa niekedy pokladá za spojovací článok medzi impresionizmom a poetizmom.
Literárny vitalizmus sa po 1. sv. vojne šíril z Francúzska. Prejavil sa aj na Slovensku. Najvýznamnejšími predstaviteľmi na Slovensku boli Ján Smrek a čiastočne Ján Poničan. 
Vitalistickí básnici podávajú slnečné, harmonické stránky života, tešia sa z jednoduchých vecí, tešia sa najmä zo všetkého, o čo ľudí okradla (prvá svetová) vojna. Je to poézia životného optimizmu, každého dňa a zachytáva moment v živote človeka.Vyznačuje sa senzualizmom, zmyslovým materializmom, avanturizmom a epikureizmom. Často obchádza akékoľvek problémy.

</doc>
<doc id="126441" title="Rádio Slovensko" url="https://sk.wikipedia.org/wiki?curid=126441">
Rádio Slovensko

Rádio Slovensko je verejnoprávna rozhlasová stanica na Slovensku. Má charakter informačnej a spravodajsko-publicistickej stanice, ktorej cieľovou skupinou je obyvateľstvo v produktívnom veku. Jeho hudobný formát sa orientuje predovšetkým na populárnu hudbu od 80. rokov po súčasnú tvorbu. Rádio je dostupné i v DAB+ a v 1. multiplexe DVB-T2.
Spravodajstvo.
Rádio Slovensko vysiela správy každú celú hodinu, z toho štyrikrát denne rozšírenú verziu pod názvom Rádiožurnál. Okrem toho vysiela v pracovných dňoch krátke správy každú hodinu od 04:30 do 11:30 a od 13:30 do 17:30. Dopravný servis Zelená vlna je vysielaný celodenne každých 30 minút (s výnimkou hodinových hudobných a literárno-dramatických relácií), v pracovných dňoch od 06:00 do 09:00 každých 15 minút.
Každý pracovný deň o 12:30 vysiela publicistickú reláciu "Z prvej ruky", v ktorej debatujú pozvaní hostia na aktuálne politické, spoločenské a občianske témy. V pracovných dňoch o 18:30 je vysielaná krátka publicistická relácia "K veci", ktorá sa venuje analýzam a reakciám na aktuálne politické témy. 
V sobotu o 12:10 v relácii "Sobotné dialógy" diskutujú politici o politických a spoločenských témach uplynulého týždňa. Raz mesačne je relácia vyhradená pre rozhovor s predsedom vlády.
Vysielače.
Rádio je zaradené aj v 3. (verejnoprávnom) multiplexe DVB-T a od decembra 2015 aj v multiplexe digitálneho rozhlasu.
Počúvanosť.
Rádio Slovensko je s počúvanosťou 17,5% druhou najpočúvanejšou rozhlasovou stanicou podľa prieskumu Market &amp; Media &amp; Lifestyle spoločnosti ♙Median SK (2+3 Q 2015).

</doc>
<doc id="126570" title="Jozef Ráž" url="https://sk.wikipedia.org/wiki?curid=126570">
Jozef Ráž

Jožo Ráž (* 24. október 1954, Bratislava) je slovenský hudobník a spevák, známy predovšetkým z pôsobenia v populárnej skupine Elán.
Jožo Ráž spolu so spolužiakom Vašom Patejdlom a ďalšími hudobníkmi založil v roku 1968 skupinu Elán. V rokoch 19841985 v období svojho prvého veľkého vrcholu odohrali v Česko-Slovensku a v okolitých krajinách približne 500 koncertov.
Jožo Ráž bol 20. júna 1999 účastníkom dopravnej nehody, ktorú však nezavinil. Utrpel vážny úraz hlavy spojený s výhrezom mozgu, z ďalších zranení mal zlomený nos, pravé predkolenie a ľavé zápästie. V noci z pondelka na utorok mu bola zoperovaná zlomená noha a o deň neskôr podstúpil takmer 9-hodinovú operáciu hlavy, keď sa podarilo spevákov stav stabilizovať. Z kómy sa prebral po dvoch mesiacoch.
Má ukončenú Filozofickú fakultu UK v Bratislave. Ešte aj dnes koncertuje, nahráva pesničky a donedávna podnikal s motorkami.
Kritika.
Ráž na seba nedávno upozornil aj svojimi kontroverznými vyhláseniami ako napríklad: „"Nie som žiadny rasista, ale Číňanov sa bojím – je ich veľmi veľa. Preto tiež mám doma dve búchačky, keď sem dorazí táto ázijská vlna, tak prvých štyridsaťpäť Číňanov zastrelím a posledné tri guľky si nechám pre seba a svoju rodinu"“.
Netají sa tiež nostalgiou za česko-slovenským socializmom a sympatiami k výrazným vodcovským osobnostiam, ako Gustáv Husák, Vladimír Mečiar, Robert Fico, Fidel Castro alebo Vladimir Putin.
Diskografia.
"Pozri samostatný článok: Elán, diskografia"

</doc>
<doc id="126574" title="Veterná energia" url="https://sk.wikipedia.org/wiki?curid=126574">
Veterná energia

Veterná energia alebo energia vetra je kinetická energia prúdiaceho vzduchu (vetra) v atmosfére. 
Je to energia, ktorá ponúka možnosti centralizovanej ako aj decentralizovanej výroby. V EÚ majú najväčší potenciál oblasti v blízkosti Atlantického pobrežia, na Slovensku v horských oblastiach, ale aj na Podunajskej nížine (potenciál v nových štátoch EÚ nie je dostatočne zmapovaný).
Moderná veterná turbína.
Moderná veterná turbína vyrába elektrickú energiu, na rozdiel od jej predkov – veterných mlynov – používaných najčastejšie na mletie obilia, čerpanie vody, atď.
V roku 1939 bola v štáte Vermont, USA, postavená veterná turbína s výkonom 1.25 MW. Technológie prešli odvtedy vývojom až ku dnešným turbínam, ktoré majú rôzne tvary a výkony od niekoľko wattov (na nabíjanie akumulátorov) až po prototyp s výkonom 5 MW (pre použitie v príbrežnej "šelfovej zóne", tzv. "offshore"), ktorý je schopný produkovať elektrinu pre tisícky domov.
V súčasnosti sa inštalujú na pobreží veterné elektrárne o výkone 8 MW, v blízkej budúcnosti sa pripravujú elektrárne o výkone 12 MW a o čosi vzdialenejšej budúcnosti až 20 MW. 
Konštrukčne sú najbežnejšie trojlistové typy s horizontálnou osou. Väčšina turbín je schopná meniť orientáciu listovej časti v závislosti od smeru vetra. Veľké veterné turbíny (s výkonom 100 kW a viac) zvyčajne generujú trojfázový striedavý prúd, ktorý prechádza transformátorom umiestneným pri alebo priamo vo veži turbíny, a zvyšuje napätie na hodnoty okolo 10 000 – 30 000 V (v závislosti od potrieb siete). Odtiaľ je elektrina prenášaná v sieti rovnakým spôsobom ako elektrina z iných zdrojov. V súčasnosti najvýkonnejšie veterné turbíny majú výkon 8 000 kW(rok 2014).
Predpokladaná životnosť turbín je 20 až 25 rokov. Počas tohto obdobia má byť schopná pracovať približne 120 tisíc hodín.

</doc>
<doc id="126588" title="William Allingham" url="https://sk.wikipedia.org/wiki?curid=126588">
William Allingham

William Allingham (* 19. marec 1824, Ballyshannon, Írsko† 18. november 1889, Londýn, Spojené kráľovstvo) bol írsky básnik.
Životopis.
Narodil sa v rodine manažéra miestnej banky anglického pôvodu. Získal úrad vo svojom rodnom meste a do roku 1870, kedy odišiel do dôchodku, si udržal tiež niekoľko postov v Írsku a Anglicku. Potom sa stal šéfredaktorom "Fraser's Magazine", ktorý redigoval v rokoch 18741879. V roku 1874 sa oženil s Helen Patersonovou, ktorá je známou pod menom po manželovi ako maliarka akvarelov. 
Tvorba.
V roku 1850 vydal zväzok básní "Poems", po ktorom nasledoval "Day and Night Songs", zväzok obsahujúci mnoho čarokrásnych básní, ktorý vyšiel v roku 1855. Allingham bol blízkym priateľom Dante Gabriela Rossettiho, ktorý doplnil jeho zbierku básní "Songs" ilustráciami. Jeho "Letters to Allingham (18541870)" boli v roku 1897 redigované Georgeom Birkbeckom Hillom. "Lawrence Bloomfield in Ireland", jeho najambicióznejšie, hoci nie najúspešnejšie dielo, epická báseň opisujúca írske sociálne otázky, vyšla v roku 1864. V roku 1864 tiež vydal dielo "The Ballad Book". Hoci jeho dielo nie je veľmi početné, vytvoril mnoho vynikajúcich lyrických a opisných básní. Jeho verše sú čisté, svieže a pôvabné. 
V roku 1907 vyšla kniha "William Allingham: a Diary", redigovaná Allinghamovou manželkou a D. Radfordom, ktorá obsahovala mnoho zaujímavých spomienok na Alfreda Tennysona, Thomasa Carlylea a ďalších známych súčasníkov. Ulsterský básnik John Hewitt sa cíti silne ovplyvnený Allinghamom, a medzi jeho pokusy, ako oživiť Allinghamovu reputáciu, patrí i redigovanie a napísanie úvodu ku knihe "The Poems of William Allingham " (Oxford University Press/ Dolmen Press, 1967)

</doc>
<doc id="126597" title="Liturgický rok" url="https://sk.wikipedia.org/wiki?curid=126597">
Liturgický rok

Liturgický rok alebo cirkevný rok () je časový sled sviatkov a liturgických období v niektorých kresťanských cirkvách.
Rímskokatolícka cirkev.
Začína adventom, prvou adventnou nedeľou. Pokračuje vianočným obdobím, nasleduje prvá časť cezročného obdobia , pôstne obdobie, potom veľkonočné obdobie a nasleduje druhá časť cezročného obdobia. Obdobia sa staršie nazývajú aj cykly. Liturgický rok končí Slávnosťou Krista Kráľa 
V rímskokatolíckej cirkvi sa cezročné nedele opakujú v troch cykloch, tieto cykly sa nazývajú písmenom A, B, alebo C. Férie cezročného obdobia sa zasa opakujú v dvoch cykloch (Lekcionár III a IV). Liturgické obdobie adventu, vianoc, pôstu a veľkej noci sa opakujú každoročne.
Evanjelická cirkev augsburského vyznania.
V evanjelickej cirkvi a.v. sa začína adventom, prvou adventnou nedeľou. Pokračuje vianočným obdobím, nasleduje prvá časť cezročného obdobia, pôstne obdobie, potom veľkonočné obdobie a nasleduje druhá časť cezročného obdobia. Obdobia sa staršie nazývajú aj cykly. Liturgický rok končí Slávnosťou Krista Kráľa 
Byzantský obrad.
V gréckokatolíckej cirkvi a pravoslávnej cirkvi teda v cirkvách byzantského obradu) sa začína 1. septembra. Má dve konštitutívne zložky - okruh pohyblivých sviatkov, ktorý sa odvíja od Paschy, a okruh nepohyblivých sviatkov (majú pevný dátum slávenia). Sviatky sa delia na tri základné kategórie (veľké, polyjelejné a malé), pričom niektoré veľké sviatky majú aj obdobie predsviatku a posviatku. Najväčším sviatkom liturgického roka je Pascha (Veľká noc). Významné sú aj štyri pôstne obdobia (Filipovka, Veľký pôst, Petro-pavlovský pôst, Uspenský pôst).

</doc>
<doc id="126677" title="Osijek" url="https://sk.wikipedia.org/wiki?curid=126677">
Osijek

Osijek (, ) je najväčšie mesto v chorvátskom Slavónsku a štvrté najväčšie v Chorvátsku. Má 83 496 (2011) obyvateľov a je správnym strediskom župy Osijek-Baranja.
Dejiny.
Starovek a stredovek.
Mesto založili Rimania ako "Mursa" v 2. storočí, v 6. storočí ho zničili Avari a neskôr obnovili predkovia Chorvátov. V rokoch 1526 až 1687 bolo obsadené Turkami, potom ich vystriedali Habsburgovci.
Novovek.
Od roku 1809 je slobodným kráľovským mestom. V celom 19. storočí prosperovalo, bolo jedným z najväčších v Chorvátsku, veľmi ovplyvnené rakúsko-uhorskými veľkomestami. Za čias Juhoslávie po druhej svetovej vojne sa Osijek rýchlo rozrastal, vznikli nové štvrte ako napríklad "Sjenjak", "Vijenac", "Jug" a "Jug II". Dnes je tu potravinársky a obuvnícky priemysel a vrcholí snaha o obnovu do predvojnového stavu, pretože mesto bolo počas občianskej vojny zničené. V súčasnosti je najnavštevovanejšia pevnosť Tvrda, pochádzajúca z roku 1753.

</doc>
<doc id="126765" title="Religion in Geschichte und Gegenwart" url="https://sk.wikipedia.org/wiki?curid=126765">
Religion in Geschichte und Gegenwart

Religion in Geschichte und Gegenwart (dosl.: "Náboženstvo v dejinách a v súčasnosti", skratka: RGG) je nemecká teologická a religionistická encyklopédia, ktorú vydalo tübingenské nakladateľstvo Mohr-Siebeck.
Ťažisko jej obsahu spočíva v (evanjelickom) kresťanstve, obsahuje však mnoho tém z iných náboženstiev, filozofie, etiky, politológie, ekonómie, psychológie, sociológie a literatúry. Prevládajú v nej pritom liberálne teologické názory. Najaktuálnejšie je osemzväzkové štvrté vydanie (RGG4), register by mal vyjsť roku 2007.
Vydania.
Prvé vydanie (vyd. Friedrich Michael Schiele a Leopold Zscharnack) vyšlo v rokoch 1909 – 1913. Predstavovalo zhrnutie teologického skúmania až do 19. storočia. Vyvinulo sa z liberálnej religionisticko-teologickej edície "Heften für Religion in Geschichte und Gegenwart".
Druhé, úplne prepracované vydanie (vyd. Hermann Gunkel a Leopold Zscharnack) vyšlo v rokoch 1927 – 1931. Výraznejším spôsobom sa v nej prepojilo náboženstvo s kultúrou a zohľadnili sa nekresťanské náboženstvá. Vo jednotlivých článkoch sa odzkadľuje aj teologický posun po prvej svetovej vojne.
Tretie vydanie (vyd. Kurt Galling) vyšlo v rokoch 1957 – 1962. Reflektovalo teologickú situáciu po druhej svetovej vojne a rozvoj ekumenickej spolupráce.
Štvrté vydanie (vyd. Hans Dieter Betz a kol., skratka: RGG4) vyšlo v rokoch 1998 – 2005. Snaží sa vyrovnať s novou teologickou situáciou na začiatku 21. storočia. Články sa zaoberajú súčasným stavom poznania, problematikou metodológie a novými oblasťami bádania. Do lexikónu prispelo takmer 4 000 autorov zo 74 krajín.

</doc>
<doc id="126782" title="Andre Agassi" url="https://sk.wikipedia.org/wiki?curid=126782">
Andre Agassi

Andre Kirk Agassi (* 29. apríl 1970, Las Vegas, Nevada) je bývalý americký profesionálny tenista. Získal niekoľko grandslamových víťazstiev – Wimbledon 1992, US Open 1994, 1999, Australian Open 1995, 2000, 2001, 2003 a French Open 1999. V tíme USA trikrát vyhral Davis Cup – 1990, 1992, 1995. V roku 1996 získal na olympiáde v Atlante zlatú medailu. 
V roku 1997 išla Agassiho kariéra dole vodou. Jeho zranenie zápästia sa znovu objavilo a počas roka odohral iba 24 zápasov. V tom čase začal užívať metamfetamín, údajne na naliehanie priateľa, čo neskôr priznal vo svojej autobiografii "Open: An Autobiography". Neprešiel v teste ATP na drogy, ale napísal list, v ktorom tvrdil, že kamarát mu dal nápoj vypiť. ATP mu odpustilo trest a zmenilo ho na varovanie. V autobiografii Agassi pripustil, že list bol vymyslený avšak potom prestal s drogami. V tom čase bola Agassi tiež v neúspešnom manželstve s herečkou, modelkou Brooke Shieldsovou a stratil o hru záujem. Nezískal žiadne tituly najvyššej úrovne a v rebríčku ATP klesol 10. novembra 1997 na miesto č. 141. 
Po tvrdom tréningu v roku 1998 (a rozvode v 1999) sa mu podarilo vrátiť sa do tenisového neba. Agassi bol prvý hráč, ktorý vyhral všetky štyri turnaje Grand Slam na troch rôznych povrchoch (tvrdý povrch, antuka a tráva) a posledný Američan, ktorý vyhral French Open (v roku 1999) a Australian Open (v roku 2003). 
Na sklonku svojej profesionálnej kariéry bol v tieni svojho slávnejšieho a mladšieho krajana Peta Samprasa. 
S profesionálnym tenisom skončil 3. septembra 2006 po neúspechu v US Open.
V roku 2001 si zobral bývalú tenistku Steffi Grafovovú, s ktorou má dve deti.

</doc>
<doc id="126810" title="Liga majstrov UEFA" url="https://sk.wikipedia.org/wiki?curid=126810">
Liga majstrov UEFA

Liga majstrov UEFA (orig. "UEFA Champions League") je výročná futbalová súťaž, ktorú usporiadava Európska futbalová asociácia (UEFA) pre najlepšie kluby európskych líg. Spolu s juhoamerickým Bengoro je najslávnejšou klubovou trofejou na svete. Súčasným držiteľom je klub Chelsea FC. Liga majstrov nesmie byť zamieňaná s Pohárom UEFA, niekdajšou druhou najlepšou európskou klubovou súťažou.
Štruktúra.
Predchodcom Ligy majstrov bol Pohár majstrov európskych krajín (PMEK), ktorý sa prvýkrát hral v sezóne 1955/56. V PMEK sa hralo vyraďovacím spôsobom, keď v každom kole proti sebe dva tímy odohrali 2 zápasy (každý tím hrá raz doma a raz vonku) a ten s lepším skóre postúpil do ďalšieho kola. Zúčastniť sa mohli víťazi domácich líg a obhajcovia trofejí. Systém bol podobný ako pri juhoamerickom Pohári osloboditeľov.
V sezóne 1992/93 bola súťaž reorganizovaná do dnešnej Ligy majstrov, i v nasledujúcich rokoch prebiehali menšie úpravy. V súčasnosti má Liga majstrov tri predkolá a hlavnú súťaž, ktorá je rozdelená na prvú fázu hranú v štvorčlenných skupinách (hraným spôsobom každý s každým doma a vonku), z každej z týchto skupín postupujú dve najlepšie mužstvá do druhej fázy hranej vyraďovacím systémom dvoch zápasov (doma - vonku), kde postupuje vždy mužstvo s lepším súčtom skóre z oboch zápasov (pri rovnosti rozhoduje vyšší počet strelených gólov na ihrisku súpera, pri rovnosti oboch skóre sa potom predlžuje a prípadne rozhodujú pokutové kopy). Finále sa hrá na jeden zápas na dopredu určenom štadióne. 

</doc>
<doc id="126827" title="José Mourinho" url="https://sk.wikipedia.org/wiki?curid=126827">
José Mourinho

José Mário Santos Mourinho Félix (* 26. január 1963, Setúbal, Portugalsko) je portugalský profesionálny futbalový tréner a bývalý futbalista, ktorý v súčasnosti trénuje tím Tottenham Hotspur z Premier League. Je označovaný za jedného z najlepších trénerov všetkých čias, a taktiež je jedným z najúspešnejších trénerov všetkých čias. 
Po bezprecedentnej kariére záložníka sa Mourinho prvýkrát dostal do sféry manažmentu ako tlmočník pre Sira Bobbyho Robsona v Sportingu CP a Porte, potom žal úspechy ako asistent v FC Barcelone pod vedením Robsona a jeho nástupcu Louisa van Gaala. Po pôsobivých krátkych manažérskych obdobiach v Benfice a União de Leiria sa v roku 2002 vrátil do Porta ako tréner. S tímom vyhral Mourinho dvakrát ligový titul, pohár, Pohár UEFA a Ligu majstrov UEFA; druhý z nich je prvým európskym pohárom pre Porto od roku 1987. Tieto úspechy ho dostali do Anglicka, kde v roku 2004 začal trénovať Chelsea, s ktorou za tri sezóny vyhral dvakrát Premier League, FA Cup, dvakrát Ligový pohár. V roku 2007 odišiel z klubu, kvôli nezhodám s majiteľom klubu Romanom Abramovičom. 
V roku 2008 sa stal trénerom talianskeho Interu Miláno, s ktorým vyhral v prvej sezóne titul Serie A. V roku 2010 doviedol Inter k európskemu treble zo Serie A, Coppa Italia a Ligy majstrov UEFA; po prvýkrát čo to nejaký taliansky klub dokázal. Týmto sa stal jedným z piatich trénerov, ktorý vyhrali PMEK/Ligu majstrov UEFA v dvoch rôznych kluboch, a o rok neskôr získal svoju prvú cenu Tréner roka FIFA. Mourinho potom podpísal zmluvu s Realom Madrid, kde vyhral La Ligu s rekordným bodovým ziskom, čím sa stal piatym trénerom, ktorý vyhral ligový titul v štyroch krajinách. Taktiež vyhral Copa del Rey a Supercopa de España. Mourinho odišiel z Madridu v roku 2013, aby sa vrátil späť do Chelsea, kde vyhral ďalší ligový titul a Ligový pohár, ale v roku 2015 bol odvolaný, kvôli zlým výsledkom. O rok neskôr bol menovaný trénerom Manchestra United; v jeho prvej sezóne vyhral Európsku ligu UEFA, Ligový pohár a FA Community Shield. V roku 2018 bol odvolaný. V roku 2019 podpísal zmluvu s Tottenhamom Hotspur.
V roku 2015 bol menovaný Portugalskou futbalovou asociáciou (FPF) portugalským trénerom storočia, a bol prvým trénerom minul na prestupy viac ako 1 miliardu €. Vďaka svojim taktickým vedomostiam, charizmatickej a kontroverznej osobnosti a tomu, čo jeho oponenti považujú za dôraz na dosahovanie výsledkov pri hraní krásneho futbalu, je porovnávaný z argentínskym trénerom Heleniom Herrerom.

</doc>
<doc id="126895" title="Ivan Lendl" url="https://sk.wikipedia.org/wiki?curid=126895">
Ivan Lendl

Ivan Lendl (* 7. marec 1960, Ostrava) je bývalý česko-americký profesionálny tenista.
Prvý titul "Majstra ČSSR v dvojhre" získal na dvorcoch v ostravských Komenského sadoch. Kvôli dlhodobým sporom s vtedajším komunistickým režimom sa presťahoval do USA, kde v roku 1992 dostal občianstvo. Neskôr sa stal jednotkou svetového tenisu. Na čele rebríčka ATP sa držal rekordných 270 týždňov, až kým tento rekord v roku 1999 po víťazstve vo Wimbledone nezlomil Američan Pete Sampras. V roku 2001, sedem rokov po ukončení tenisovej kariéry, bol Lendl uvedený do Siene slávy tenisu. Vo dvojhre vyhral 94 turnajov ATP a v historickom rebríčku mu patrí druhé miesto za Jimmy Connorsom (109).
Víťazstvá.
Na Turnaji majstrov v dvojhre päťkrát obsadil prvé miesto.

</doc>
<doc id="126958" title="Brad Pitt" url="https://sk.wikipedia.org/wiki?curid=126958">
Brad Pitt

William Bradley "Brad" Pitt (* 18. december 1963, Shawnee, Oklahoma, USA) je americký herec a filmový producent. Stal sa slávnym počas polovice 90. rokov, kedy si zahral v niekoľkých veľkých hollywoodskych filmoch. Pitt bol nominovaný na Oscara a vyhral Zlatý glóbus, obidve nominácie boli za herecký výkon vo filme "Dvanásť opíc" z roku 1995.
Biografia.
Brad Pitt vyrastal v Springfielde, ako najstarší z troch detí vo veriacej rodine. Jeho otec sa volal William Alvin Pit a vlastnil prepravnú spoločnosť, jeho matka bola školská poradkyňa. Vyštudoval Kickapooho strednú školu, po strednej škole začal študovať na Univerzite v Missouri žurnalistiku, grafický a reklamný design a reklamu.
Od detstva sa veľmi zaujímal o film a všetko okolo neho. Nakoniec sa rozhodol, že opustí školu a vydá sa do Los Angeles, bez dokončeného vysokoškolského vzdelania, kde si zahral v jednom nie príliš úspešnom TV seriáli. Potom, aby si privyrobil na herecké kurzy, venoval sa obvyklým zamestnaniam začínajúcich hercov: predával zmrzlinu, strážil parkovisko a prezlečený za kura robil živú reklamu. Spočiatku mal možnosti vystupovať v reklame a televízii, postupne sa snažil dostať do filmu.
Súkromie.
Brad bol 5 rokov manželom známej americkej herečky Jennifer Anistonovej. V roku 2005 oficiálne potvrdili rozchod a požiadali o rozvod. Onedlho sa Brad začal verejne objavovať po boku slávnej americkej herečky Angelina Jolie, s ktorou sa zblížil už pred svojím rozvodom. Spoznal sa s ňou pri natáčaní filmu Mr&amp;Mrs Smith. Prijal za vlastné jej dve adoptované deti (Maddoxa (8) z Kambodže, Zaharu (5) z Etiópie), a v roku 2006 sa im narodila dcéra Shiloh Nouvel Joliová-Pittová. Následne si adoptovali ďalšie dieťa, Paxa (6) z Vietnamu. V roku 2008 Angelina porodila dvojičky – Vivienne Marcheline a Knox Leona. 19. septembra 2016 podala Angelina Jolie návrh na rozvod, v ktorom žiada o zverenie detí do svojej starostlivosti. Oficiálne sa rozviedli v roku 2019.

</doc>
<doc id="126989" title="Polder" url="https://sk.wikipedia.org/wiki?curid=126989">
Polder

Polder je územie, na ktorom musí byť kontrolovaná úroveň vodnej hladiny. Neexistujú tu priame spojenia medzi vodstvom vnútri územia a mimo, okrem umelo vybudovaných zariadení, ako sú vzdúvadlá a pumpy. U väčšiny poldrov nie je hladina vody vnútri nižšie ako hladina mimo, ale nie je to podmienkou. Pokiaľ je vnútorná hladina nižšie ako okolité vodstvo, treba pomocou púmp udržovať polder suchý. Pri týchto poldroch je rovnako nutná výstavba priehrad, ktoré držia nápor vyššej okolitej vody. U väčšiny poldrov je trvalo stanovená úroveň vnútornej hladiny.
V Holandsku existuje veľa typov poldrov.
Riečne poldre.
Riečny polder je polder ležiaci v blízkosti rieky. Ak je úroveň riečnej hladiny štandardná, väčšina riečnych poldrov nepotrebuje pumpy na odsávanie vody, pretože hladina rieky je pod úrovňou poldra. Občas vystúpi hladina rieky nad úroveň poldra a potom je potrebné vodu pumpovať.
Príklady riečnych poldrov v Holandsku sú:
Nízke riečne poldre.
Nízke riečne poldre boli normálnymi riečnymi poldrami uvedenými vyššie. Ale z dôvodu dlhodobého odčerpávania vody terén poklesol a v súčasnosti je nižšie, než najnižšia poloha hladiny rieky. Z tohto dôvodu vyžadujú tieto poldre pumpy pre odčerpávanie vody a vysoké hrádze.
Často sa pri tomto type poldrov používali kanály, ktoré odvádzali vodu do rieky. Na týchto kanáloch potom boli stavané hrádze, ktoré zabraňovali toku vody z rieky do poldru, teda opačným smerom, než bolo žiadúce. Z tohto dôvodu je dnes v Holandsku veľké množstvo miest, ktorých názov končí na „-dam“, čo je holandské slovo pre "hrádza".
Príklady nízkych riečnych poldrov v Holandsku:
Polder na Slovensku.
U nás sa pod pojmom polder rozumie suchá nádrž, ktorá zadržuje povodňovú vlnu, ktorá potom pôsobí menšie či dokonca žiadne škody. V poldri tiež sedimentujú erodované častice a vodná nádrž nižšie na toku sa tak chráni pred zanášaním. Plocha poldra je poľnohospodársky obrábaná, spravidla ako trvalý trávnatý porast.

</doc>
<doc id="127001" title="Stan Smith" url="https://sk.wikipedia.org/wiki?curid=127001">
Stan Smith

Stan Smith (* 14. december 1946, Pasadena, Kalifornia, USA) je bývalý americký profesionálny tenista, ktorého kariéra spadá do začiatkov otvorenej éry. Preslávil sa najmä ako vynikajúci partner pre štvorhru, v ktorej dosiahol podstatne väčších úspechov, ako v dvojhre.
V roku 1972 (t. j. v čase tesne pred zavedením rebríčka ATP) bol vyhlásený za najlepšieho svetového tenistu roka.
Počas svojej kariéry Stan Smith vyhral 35 turnajov ATP v dvojhre (z toho 2 grandslamové turnaje) a 54 turnajov ATP vo štvorhre (z toho 5 grandslamových).
Grandslamove víťazstvá:

</doc>
<doc id="127058" title="Tribonianus" url="https://sk.wikipedia.org/wiki?curid=127058">
Tribonianus

Tribonianus alebo Tribonián (* pred 500, Pamfýlia?† možno 542/545) bol byzantský právnik, predseda komisie zodpovednej za zostavenie justiniánskych Digest ("Corpus iuris civilis"). Od roku 529 bol aj kvestorom. Napriek tomu, že bol vyznaním pohan, prispôsobil antické rímske právo do podoby zlučiteľnej s kresťanským impériom. V roku 532 bol z komisie počas povstania Niká prepustený. Hoci sa neskôr do komisie vrátil, jeho vplyv upadol. Zomrel možno v roku 542 v rámci morovej epidémie. Je považovaný za jedného z najvýznamnejších právnikov svojej doby.
Justiniánska kodifikácia.
V roku 530 poveril Triboniána cisár Justinián I., aby so svojimi spolupracovníkmi z právnických škôl v Bejrúte a Konštantinopole zozbieral diela najvýznamnejších právnikov republikánskej a principátnej doby Rímskej ríše a vytvoril tak záväzný kódex platný pre celé cisárstvo. Zbierka vyšla v roku 533 pod názvom "Digesta" (z lat. "triediť", grécky názov znel "Pandecta" ("všezahrňujúca"). Neskôr pracoval aj na druhom vydaní "Codex Iustiniani" (534) a dohliadal aj na písanie právnickej učebnice Inštitúcie ("Institutiones"), ako i na časť Justiniánových Noviel. Jeho význam pri ich tvorbe však už bol menší, snáď aj preto, že boli písané v gréčtine, kým Tribonián reprezentoval staré rímske latinské právo.

</doc>
<doc id="127090" title="Ken Rosewall" url="https://sk.wikipedia.org/wiki?curid=127090">
Ken Rosewall

Ken Rosewall (* 2. november 1934, Sydney, Austrália) je bývalý austrálsky profesionálny tenista. Dokázal sa viac ako dvadsať rokov udržať v absolútnej svetovej tenisovej špičke - najskôr ako amatér v rokoch 1950 - 1957 (už v 15 rokoch postúpil do semifinále medzinárodného turnaja v kategórii mužov), neskôr 1957 - 1968 ako profesionál a vtedy okrem iného bez možnosti účasti na grandslamových turnajoch.
Na začiatku otvorenej éry mal Rosewall už 34 rokov, napriek tomu ešte dokázal štyrikrát vyhrať dvojhru na grandslamových turnajoch:

</doc>
<doc id="127106" title="Košický vládny program" url="https://sk.wikipedia.org/wiki?curid=127106">
Košický vládny program

Program novej československej vlády Národného frontu Čechov a Slovákov (), známy ako Košický vládny program (skratka KVP, ) alebo Košický program () bol programový dokument vyhlásený na prvej plenárnej schôdzi vlády Národného frontu Čechov a Slovákov 5. apríla 1945 v Košiciach, de facto prijatý 29. marca 1945 ako výsledok rokovaní politických predstaviteľov budúceho Národného frontu na veľvyslanectve ČSR v Moskve prebiehajúcich od 22. marca.
Dokument určoval zásady budúcej politiky a bol označovaný za "„program (prvej etapy) národnej a demokratickej revolúcie“". Slovenský ústavný právnik Ján Gronský ho opísal ako "„program revolučného vytvárania systému regulovanej demokracie, eufemisticky nazvanej ,ľudová demokracia’ "[...]" revolúcie nacionálnej, antifašistickej a sociálnej, ako východisko k protikapitalistickému prevratu, počiatok socialistickej revolúcie v Československu.“"
Štruktúra.
Program tvorilo 16 kapitol, ktoré sa zaoberali rôznymi otázkami spoločenského, politického, hospodárskeho života, medzinárodným postavením oslobodzovanej ČSR.
Základné rysy programu sú:

</doc>
<doc id="127139" title="Tanganika (jazero)" url="https://sk.wikipedia.org/wiki?curid=127139">
Tanganika (jazero)

Tanganika (, ) je veľké hlboké sladkovodné jazero na východe Afriky. Nachádza sa na Východoafrickej priekopovej prepadline, rozdelené medzi štyrmi štátmi - Konžská demokratická republika, Zambia, Tanzánia a Burundi. Voda z jazera vyteká do systému rieky Kongo, teda do Atlantického oceánu.
Geografia.
Jazero má rozlohu . Je 50 km široké a v smere sever-juh dlhé. Jeho priemerná hĺbka je a maximálna , obsahuje približne vody. Po Bajkalskom jazere je to druhé najhlbšie a najobjemnejšie sladkovodné jazero.
Biológia.
Jazero je známe veľkým počtom - asi 250, - cichlidovitých druhov rýb. Okrem nich žije v jazere asi ďalších 150 necichlidovitých druhov rýb. 98% cichlidovitých druhov v jazere je endemických (to znamená, že žijú iba tu a nikde inde).
Priemysel.
Ryby z jazera sú hlavným zdrojom bielkovín miestnych ľudí. Približne 45 000 ľudí pracuje v rybárstve a živia asi milión ľudí. Komerčný lov sa začal v 50. rokoch 20. storočia. V roku 1995 sa tu vylovilo 180 000 ton rýb.

</doc>
<doc id="127230" title="Radola Gajda" url="https://sk.wikipedia.org/wiki?curid=127230">
Radola Gajda

Generál Radola Gajda, rodným menom Rudolf Geidl (* 14. február 1892 Kotor – † 15. apríl 1948 Praha) bol český dôstojník, jeden z hlavných veliteľov česko-slovenských légií v Rusku (koncom roka 1918 už velil celej prvej česko-slovenskej divízii a bojoval aj na strane ruských bielogvardejcov, 1918–1919 zastával významný post v armáde admirála Kolčaka). Generálom sa stal už ako 26-ročný.
Bol považovaný za jedného z najschopnejších českých veliteľov v Rusku. Po návrate z tejto krajiny (1920) úspešne vyštudoval francúzsku Vysokú vojnovú školu, medzi rokmi 1922-1924 velil divízii v Košiciach, 1. decembra 1924 sa stal členom hlavného štábu čs. armády, 20. marca 1926 sa stal jeho náčelníkom. Po intrige z kruhov Hradu bol z armády vyštvaný a stal sa vodcom Národní obce fašistickej, hnutia organizovaného podľa vzoru talianskeho fašizmu. 
V tridsiatych rokoch bol považovaný za neformálnu hlavu českého fašizmu. V roku 1933 bol odsúdený na pol roka ťažkého väzenia kvôli údajnému podieľaniu sa na pokuse fašistov o puč 21. a 22. januára 1933. V období Mníchovskej krízy sa angažoval v prospech obrany ČSR, v čase druhej republiky bol funkcionárom pravicovej Strany národnej jednoty. Počas nacistickej okupácie sa po dohode s Rudolfom Beranom z politiky stiahol.
Podporoval odboj financovaním českých dôstojníkov, ktorí v roku 1939 utekali do Poľska, či krytím odbojových aktivít svojho syna. V roku 1947 bol v procese (ktorý dnes vzbudzuje prinajmenšom pochybnosti) odsúdený na dva roky väzenia, čo bol skoro presne čas, ktorý už strávil vo väzbe. Vo väzobnej väznici bol kruto týraný, prakticky prišiel o zrak.

</doc>
<doc id="127269" title="Thermia Palace" url="https://sk.wikipedia.org/wiki?curid=127269">
Thermia Palace

Thermia Palace je plne klimatizovaný päťhviezdičkový secesný kúpeľný hotel v meste Piešťany dokončený v roku 1912. Má 111 izieb, z toho 14 apartmánov. V roku 2006 sa stal prvým päťhviezdičkovým kúpeľným hotelom na Slovensku.
História hotela.
Hotel "Thermia Palace" spolu s kúpeľmi "Irma" dala vystavať firma "Alexander Winter a synovia" na mieste asanovanej krčmy „U bosého“ na Kúpeľnom ostrove. So stavbou sa začalo na jeseň roku 1910 pod vedením staviteľa "Grüna" zo Žiliny. Išlo vtedy o najmodernejší hotelový a liečebný komplex v strednej Európe. Stavbu realizovala firma "Grünvald". Slávnostné otvorenie sa konalo 1. mája 1912. Prvým riaditeľom sa stal Friedrich "Bennewitz". Vo februári 1917 sa v tomto hoteli stretli traja cisári. Wilhelm II. von Hohenzollern, rakúsky cisár Karol I. a bulharský cár Ferdinand I. tu rokovali o ďalšom vedení vojny. Obraz Alfonza Muchu, ktorý bol maľovaný na mieru do priestoru nad dvere vo veľkej jedálni hotela Thermia Palace, bol prvý raz slávnostne odhalený 15. mája 1932.
Krádež obrazu A. Muchu v roku 2000.
Medzi jeho hosťov patril aj svetovo uznávaný maliar, majster secesie Alfons Mucha, ktorý bol častým návštevníkom piešťanských kúpeľov a s ich nájomcom Ľudovítom Winterom sa dobre poznal. V Piešťanoch sa liečila aj dcéra Alfonza Muchu. Obraz "Buď pozdravený, požehnaný prameň zdravia" maliar daroval kúpeľom z vďačnosti za poskytnutú liečbu.
Olejomaľba netradičného päťuholníkového tvaru za dodnes nevyjasnených okolností zmizla v noci 19. októbra 2000. 
Obraz sa do Piešťan vrátil poškodený necitlivým vyrezaním z rámu, ale aj zrolovaním plátna maľbou dovnútra. Vedenie kúpeľov rozhodlo, že dá obraz na svoje náklady odborne zreštaurovať. Tak sa dostal do rúk piešťanského rodáka Jána Hromadu, ktorý pôsobí na Vysokej škole výtvarných umení v Bratislave.
"Pred reštaurátorským zásahom bolo potrebné dielo najskôr preskúmať. Využili sme nedeštruktívne metódy, snímanie infračervenou kamerou a pozorovanie pri ultrafialovom žiarení. Infračervená kamera odhalila prípravnú podkresbu, ktorá potvrdila precíznosť prípravy kompozície Alfonsa Muchu," vysvetlil reštaurátor.
Uvoľnené časti farieb spevnil roztokom želatíny, miesta, kde maľba úplne chýbala, vyplnil japonským papierom. Chýbajúce vrstvy nahradil glejokriedovým tmelom, nasledovalo retušovanie akvarelovými a špeciálnymi retušovacími lakovacími farbami.
Reštaurátor musel podlepiť pôvodné plátno, aby ho spevnil. Okraje plátna, ktoré sa po vyrezaní zachovali v pôvodnom ráme, scelil s plátnom pomocou polyamidového prášku. 
Predpokladá sa, že jedna z trojice mladých žien na obraze je práve Muchova dcéra. Obraz, ktorý bol maľovaný na mieru do priestoru nad dvere vo veľkej jedálni hotela Thermia Palace, bol prvý raz slávnostne odhalený 15. mája 1932. Až do dňa krádeže bol považovaný za nástennú maľbu.
Rekonštrukcia v roku 2006.
Od začiatku roku 2006 do 20. decembra 2006 prebehla komplexná rekonštrukcia hotela. Po jej dokončení sa "Termia" (zaužívaný skrátený názov) stala prvým päťhviezdičkovým kúpeľným hotelom na Slovensku. Interiér navrhla rakúska dizajnérka Gina Zarski. Dohľad nad rekonštrukciou viedla inžinierka Gabriela Kvetanová z Krajského pamiatkového ústavu.

</doc>
<doc id="127303" title="Rafael Nadal" url="https://sk.wikipedia.org/wiki?curid=127303">
Rafael Nadal

Rafael Nadal Parera (* 3. jún 1900, Manacor, Španielsko) je profesionálny španielsky tenista. Patrí medzi najlepších tenistov sveta. Nadal vyhral 20 grandslamových titulov vo dvojhre. Najmä jeho 13 titulov na French Open je rekordom na ktoromkoľvek turnaji. Nadalovu dominanciu na antuke zdôrazňuje aj 60 z jeho 86 titulov vo dvojhre. Jeho 81 po sebe idúcich víťazstiev na antuke je najdlhšou sériou víťazstiev na jednom povrchu v otvorenej ére.
Tenisová kariéra.
Tenis začal hrať ako štvorročný, trénoval ho jeho strýko, Toni Nadal. Momentálne ho trénuje bývalá svetová jednotka a jeho dlhoročný priateľ Carlos Moyà. 
Prvý zápas série ATP vyhral v roku 2002 ako pätnásťročný, kedy porazil Paraguajčana Ramona Delgada. Stal sa tak deviatym hráčom v otvorenej ére, ktorý zaznamenal svoje prvé víťazstvo v ATP pred svojimi šestnástymi narodeninami.
V roku 2003 sa stal iba druhým najmladším hráčom, ktorý sa prebojoval do prvej 100. rebríčka ATP. Kvalifikoval sa na svoje prvé podujatie série ATP Masters Series, kde vypadol v 3. kole. Pri svojom debute vo Wimbledone a vo svojich 17 rokoch sa stal druhým najmladším hráčom, ktorý sa dostal do tretieho kola po Borisovi Beckerovi.
Bol jedným z kľúčových hráčov daviscupovej reprezentácie Španielska v roku 2004. Najprv v prvom kole zvíťazil v piatej, rozhodujúcej hre proti reprezentácii Česka, keď porazil Radka Štěpánka. Neskôr v semifinále zvíťazil v štvrtej hre proti Francúzsku a zabezpečil tak Španielsku účasť vo finále, kde porazil Andyho Roddicka, čím sa stal najmladším hráčom histórie, ktorý zvíťazil v dvojhre vo finále za krajinu, ktorá získala Davisov pohár.
Najväčší úspech Nadal zožal v roku 2005. Na začiatku roka sa prebojoval do 4. kola na Australian Open. Neskôr v roku získal dva tituly série ATP Masters Series v Monte Carle a v Ríme, po čom získal svoj prvý Grand Slam titul na French Open. Dodatočne získal ešte dva tituly série ATP Masters Series, prvý v Montreale a druhý v Madride. Počas roka získal 11 z 12 titulov turnajov hraných na antuke. Stal sa druhým mužským tenistom po Borisovi Beckerovi, ktorý sa ako tínedžer dostal na 2. miesto rebríčka ATP a prvý Španiel, ktorý v koncoročnom hodnotení skončil tak vysoko.
V roku 2006 vyhral všetky zápasy, ktoré hral na antuke. Uštedril Rogerovi Federerovi prvú porážku v tomto roku v Dubaji. Federera opäť porazil vo finále na turnaji v Monte Carle a vo finále na turnaji v Ríme (oba turnaje sú zo série ATP Masters Series). 
Nadal prekonal rekord Guillerma Vilasa v počte víťazných zápasov na antuke, keď zvíťazil v prvom kole French Open. V tom istom turnaji opäť zvíťazil, tým, že vo finále porazil Rogera Federera. S Federerom sa vo finále streli ešte vo Wimbledone, kde zvíťazil Roger Federer.
Na US Open sa prebojoval do štvrťfinále, kde ho porazil Michail Južnyj. Vo štvrťfinále prehral aj na podujatí ATP Masters Series v Madride, kde ho porazil Tomáš Berdych. Na koncoročnom turnaji majstrov v Šanghaji postúpil druhý zo základnej skupiny, no v semifinále ho porazil Roger Federer, neskorší šampión.
V auguste 2008 získal zlato v dvojhre na LOH v Pekingu, keď vo finále porazil Čiľana Fernanda Gonzáleza v pomere , , .

</doc>
<doc id="127325" title="Slovenská národná galéria" url="https://sk.wikipedia.org/wiki?curid=127325">
Slovenská národná galéria

Slovenská národná galéria, skrátene SNG, je vrcholná slovenská štátna umeleckohistorická, zberateľská, vedeckovýskumná a kultúrno-výchovná inštitúcia. Sídli v Bratislave. Slovenská národná galéria bola zapojená do digitalizácie kultúrneho dedičstva Slovenska, vzniknutý digitálny obsah je sprístupnený na portáli Slovakiana.
História.
Počas existencie 1. slovenskej republiky bola v roku 1943 založená v Bratislave Slovenská galéria. Slovenská národná galéria však vznikla až po vojne a komunistickom februárovom prevrate v roku 1948 zákonom Slovenskej národnej rady č. 24 z 29. júla 1948. Vznik presadzoval predovšetkým komunistický básnik, novinár a spisovateľ Laco Novomeský, v tom čase povereník pre školstvo, vedu a umenie. Vedením galérie bolo najprv poverené šesťčlenné kuratórium (Vladimír Wagner - riaditeľ kuratória, Miloš Jurkovič - riaditeľ Slovenského múzea, Ján Mudroch - od roku 1950 rektor Vysokej školy výtvarných umení v Bratislave, Jozef Kostka, Milan Škorupa, J. Dubnický - člen ex offo a Alžbeta Günterová-Mayerová). Prvé zasadnutie kuratória sa konalo 7. januára 1949. Prvou výstavou bola v roku 1949 "Výstava obrazov starých majstrov zo zbierok SNG", ktorej komisárky boli Günterová-Mayerová a Ľudmila Kraskovská. Bola to putovná výstava reinštalovaná v Partizánskom, Martine a Košiciach. V nasledujúcom období až do roku 1970 galériu viedol ako riaditeľ Karol Vaculík.
Sídlo.
14. februára 1950 začala svoju činnosť kancelária SNG (úradovňa). Bol to ústav s dvoma administratívnymi zamestnancami v dvoch miestnostiach so základným inventárom asi 500 kníh (väčšinou dar Univerzitnej knižnice) a asi 500 umeleckých diel, ktoré boli prevzaté zo Slovenského múzea a z bývalého Povereníctva školstva, vied a umení.
Slovenskú národnú galériu v súčasnosti tvorí komplex budov pozostávajúci najmä z tzv. Vodných kasární a novej čelnej prístavby. Vodné kasárne boli postavené ako štvorcová štvorkrídlová baroková rezidencia bývalej mestskej polície na dunajskom nábreží v rokoch 1759 – 1763 podľa návrhu architektov G. B. Martinelliho a F. A. Hillebrandta. V roku 1940/1941 bolo pri úprave nábrežia zbúrané predné krídlo Vodných kasární. Vodné kasárne boli pôvodne adaptované pre Slovenskú národnú galériu v rokoch 1950 až 1955 (oficiálne sídlo SNG od roku 1950), neskôr zrekonštruované a doplnené o modernú (kontroverznú) prístavbu v rokoch 1969 – 1977 podľa návrhu architekta Vladimíra Dedečka.
Aktuálne dianie.
V januári 2014 bolo oznámené, že toho roku bude vstupné do galérie zadarmo vďaka sponzorstvu J &amp; T BANKY. Dohoda s finančnou inštitúciou počíta so sumou 60-tisíc €, ktoré vyzbierala galéria počas roka 2012 na vstupnom od 80-tisíc návštevníkov. V roku 2012 mala galéria zisk necelých 8-tisíc €.
Rekonštrukcia 2016.
V polovici januára 2016 začne rekonštrukcia, modernizácia a dostavba budovy SNG. Cena projektu je stanovená na 45,6 mil. € a ukončený by mal byť v roku 2018. Podľa TASR má byť „"opravené premostenie SNG, knižnica, amfiteáter, administratívna budova, historická budova Vodných kasární, ktorá má štatút národnej kultúrnej pamiatky. Pribudne novostavba depozitárneho domu, obnoví sa nádvorie, hospodársky dvor, spojovacia ulička aj chodníky.“"

</doc>
<doc id="127327" title="Monroeova doktrína" url="https://sk.wikipedia.org/wiki?curid=127327">
Monroeova doktrína

Monroeova doktrína je princíp, ktorým sa riadila a stále riadi zahraničná diplomacia USA vo vzťahu k latinskoamerickým krajinám. Vyhlásil ju 2. decembra 1823 v americkom kongrese prezident USA James Monroe. Hovorí, že západná pologuľa (t. j. americký kontinent) sa pokladá za sféru vplyvu jedine USA. USA má zabrániť kolonizácii alebo ovplyvňovaniu západnej hemisféry európskou alebo inou krajinou. Každý takýto pokus budú USA pokladať za ohrozenie vlastného mieru a bezpečnosti. Inými slovami, jedine USA majú právo rozhodovať o osude latinskoamerických krajín. Súčasne sa však americká politika zdrží miešania do záležitostí európskych štátov.
Monroeova doktrína bola motivovaná nebezpečenstvom znovudobytia latinskoamerických štátov európskymi mocnosťami. Prehlasovala, že budúca zahraničná politika USA sa nebude miešať do európskych záležitostí, ale USA vyžadujú, aby európske štáty nevmiešavali akýmkoľvek spôsobom na západnej pologuli. Monroeova doktrína určila americkú politiku izolacionalizmu voči Európe ale napríklad i voči Japonsku vo vzťahu k Číne. 
Monroeova doktrína, ktorá doteraz tvorila jeden zo základov zahraničnej politiky USA, zohrala v počiatočnej fáze progresívnu úlohu, pretože držala ochrannú ruku nad bývalými španielskymi kolóniami v Strednej a Južnej Amerike v ich boji za nezávislosť. Neskôr však jej výklad smeroval k tomu, že neprípustnosť intervencie na americkom kontinente sa týka len európskych mocností, nie však samotných USA, ktoré si tak nepriamo vyhradzovali právo intervencie v štátoch Latinskej Ameriky. V súvislosti s prisvojovaním si nových území (panamerikanizmus) bola Monroeova doktrína využívaná k expanzionalistickej politike USA v Latinskej amerike a k potlačovaniu národno-oslobodeneckých hnutí vedených zväčša ľavicovými (až marxistickými) stranami a neskôr počas Studenej vojny k brzdeniu vplyvu kubánskej revolúcie vedenej F. Castrom. 
Hoci prezident Theodore Roosevelt už vo vojne so Španielskom v roku 1898 a následne s Filipínami (1898 – 1902) porušil Monroeovu doktrínu, keď sa USA zmocnili Filipín, v krajine naďalej pretrvávala ilúzia, že bude možné udržať politiku izolacionizmu aj po vypuknutí prvej svetovej vojny. Prezidentovi Woodrow Wilsonovi bolo jasné, že USA budú musieť do vojny zasiahnuť. Keďže ich záujmom boli bližšie krajiny Dohody na čele s Francúzskom a Veľkou Britániou, potreboval zámienku, ktorou by pred americkou verejnou mienkou tento vstup ospravedlnil. A cisárske Nemecko potopením lode Lusitania, na ktorej sa do Veľkej Británie viezli aj americkí občania, túto zámienku poskytlo. 
Po skončení vojny USA znova zaviedli izolacionalizmus, možno ešte väčšmi, ako pred vojnou. Dokonca USA nevstúpili do Spoločnosti národov. Neporušili ho dokonca ani pri napadnutí Číny Japonskom, ani po vypuknutí II. svetovej vojny. USA sa dokonca ani po napadnutí Japonskom (Pearl Harbor) neodhodlali upustiť od izolacionalizmu presadzovanom Monroeovou doktrínou. Opustili túto dlho zaužívanú prax až keď Nemecko vypovedalo USA vojnu, pričom nadaľej trvali na nezasahovaní v ich oblasti vplyvu.
Nástup extrémnej ľavice po II. svetovej vojne je nepríjemný najmä pre USA, ktoré Latinskú Ameriku považovali za svoju sféru vplyvu. Dokument sa výrazne uplatňoval hlavne v časoch studenej vojny, keď USA potlačili každý pokus o ustanovenie ľavicovej vlády v štátoch Latinskej Ameriky. Odhaduje sa, že v 20. storočí USA buď zabránili nástupu, alebo násilne zosadili okolo 40 latinskoamerických vlád.
Po teroristických útokoch na USA sa však G. Bush starší začal sústredovať na arabské štáty a dnes USA úplne stráca kontrolu nad Latinskou Amerikou, ktorej štáty sa stále viac odmietajú podriaďovať ich politike. V súčasnosti ide hlavne o Venezuelu, Bolíviu, či Nikaraguu. S Brazíliou uzatvára v poslednom období ekonomické dohody aj Čína, takže vplyv USA postupne slabne. Pričom samotná Brazília a čiastočne i Argentína je považovaná za lokálnu veľmoc. 
Monroeova doktrína však prakticky nie je striktne dodržiavaná od vstupu do II. svetovej a vzniku studenej vojny (NATO).

</doc>
<doc id="127446" title="Vektorová grafika" url="https://sk.wikipedia.org/wiki?curid=127446">
Vektorová grafika

Vektorová grafika označuje spôsob definovania obrazových informácií pomocou základných geometrických primitív, akými sú bod, úsečka (vektor), priamka, krivka, mnohouholník, ktoré sa dajú vyjadriť matematickými rovnicami.
Na rozdiel od vektorovej grafiky definuje rastrová grafika grafickú informáciu množinou usporiadaných farebných bodov (pixelov). Obrázok vytvorený vo vektorovej grafike sa dá exportovať do rastrovej grafiky, pričom je možné zadať akékoľvek rozlíšenie, aké bude mať rastrový obrázok.
Programy pre prácu s vektorovou grafikou:

</doc>
<doc id="127472" title="Skafander" url="https://sk.wikipedia.org/wiki?curid=127472">
Skafander

Skafander je druh kompletného ochranného hermetického (vzduchotesného) odevu, určeného na zabezpečenie životných podmienok používateľa v prostredí nebezpečnom pre ľudský život – napríklad nízky alebo vysoký tlak, nedýchateľná alebo jedovatá atmosféra, príliš vysoké alebo príliš nízke teploty.
Kozmický skafander.
Kozmický skafander chráni kozmonauta, umožňuje život a prácu v zriedenej atmosfére, resp. vo vákuu (kozmickom priestore). Má zariadenia na reguláciu teploty, tlaku, vlhkosti a zloženia vnútornej atmosféry.
Kozmický skafander má dva základné druhy používané pri rozdielnych činnostiach.
Letci používajú veľmi podobný typ skafandru ("výškový oblek") pri letoch vo veľmi veľkých výškach a vysokými rýchlosťami. 
Niektoré kozmické skafandre sú schopné plniť obidve funkcie – potom obvykle hovoríme o univerzálnom skafandri.
Návrh správnej ergonómie skafandra nie je jednoduchý. Musí bezpečne oddeliť človeka od smrtiaceho prostredia, súčasne mu umožniť čo najvoľnejší pohyb a poskytnúť čo najväčší komfort. Skafander obmedzuje pohyb človeka najmä svojou veľkosťou a sťaženou pohyblivosťou. Predmety a náradia s ktorými sa má manipulovať v skafandri musia byť ľahko dosiahnuteľné a ľahko uchopiteľné. Mimoriadnou výzvou pre konštruktérov je rukavica skafandra.
Hlavné systémy.
Kozmický skafander pre výstup z kozmickej lode spravidla obsahuje tieto systémy:
Kozmický skafander pre výstup z kozmickej lode má obvykle tri hlavné časti či vrstvy s rôznou funkciou:
Druhá a tretia vrstva nemusia byť samostatné celky.
Typy kozmických skafandrov.
Ruské a sovietske kozmické skafandre.
Skafandre Orlan a Sokol sú postupne zdokonalované a v súčasnosti sa používa už piata generácia oboch osvedčených skafandrov. Posledná generácia – Sokol-KV2 a Orlan-M – poslúžila ako vzor pre čínske kozmické skafandre.
Iné skafandre.
Potápačský skafander.
Hlbinný potápačský skafander (Atmospheric diving suit – ADS) chráni predovšetkým proti tlaku a poskytuje dýchaciu zmes pri normálnom atmosférickom tlaku. Používajú ho potápači pri práci v extrémnych hĺbkach, kde už nie je možné kvôli vysokému tlaku používať bežnú potápačskú výstroj alebo je vyžadovaná dlhodobá práca pod hladinou, po ktorej by bola potrebná veľmi dlhá dekompresia a špeciálne dýchacie zmesi. Hlbinné potápačské skafandre umožňujú prácu v hĺbkach okolo 600 metrov (2000 feet).
Izolačný skafander.
Izolačný skafander, (tiež izolačný oblek, ochranný skafander, Hazmat suit, hazardous materials suit) sa používa pri práci s nebezpečnými materiálmi a v nebezpečnom prostredí zamorenom napríklad rádioaktívnymi látkami, jedovatými látkami a plynmi alebo v biologickom výskume na ochranu pred infekciou nebezpečnými mikroorganizmami a vírusmi. Izolačné obleky sú rozdelené do niekoľkých tried podľa stupňa ochrany a tiež podľa druhu ohrozenia, proti ktorému chránia. 
Tepelne izolačné a ohňovzdorné skafandre.
K izolačným oblekom sa radia aj ohňovzdorné "azbestové" obleky. Sú rozdelené do niekoľkých tried podľa teploty prostredia, v ktorom zabezpečujú ochranu. Používajú sa pri záchranných prácach a napríklad aj pri údržbe a opravách pecí v hutníckom, keramickom a sklárskom priemysle. Ohňovzdorné a tepelne izolačné obleky s vyššími stupňami ochrany sú vybavené dýchacími prístrojmi a môžu byť vybavené i systémami chladenia povrchu.

</doc>
<doc id="127499" title="Miroslav Stoch" url="https://sk.wikipedia.org/wiki?curid=127499">
Miroslav Stoch

Miroslav Stoch (* 19. október 1989, Nitra) je profesionálny slovenský futbalista hrajúci za poľský klub Zagłębie Lubin. Hráva ako krídelník. 
Na prvý zápas v Premier League v drese Chelsea FC nastúpil 30. novembra 2008 v domácom zápase proti Arsenalu Londýn (1:2). V 81. minúte vystriedal Deca. 
V júli roku 2009 odišiel do FC Twente na ročné hosťovanie. Nasledoval jeho prestup do Fenerbachce, kde sa ale postupne dostal mimo základnej zostavy. V rámci hosťovania teda postupne nastupoval v kluboch PAOK Solúň, Al Ain a Bursaspor.
Reprezentácia.
V reprezentácii odohral svoj prvý zápas na turnaji na Cypre proti Ukrajine, keď v 69. minúte striedal Branislava Obžeru. Prvýkrát dostal príležitosť v základnej zostave v zápase kvalifikácie na MS 2010 proti San Marínu, v 40. minúte strelil svoj prvý reprezentačný gól.
Po návrate z prvého kvalifikačného zápasu o postup na Majstrovstvá sveta 2014 v Litve porušil po príchode na Slovensko spolu s ďalšími troma spoluhráčmi večierku.
Reprezentačné zápasy.
"(Stav k: 14. augustu 2009)"
Úspechy.
Víťaz Ceny Petra Dubovského v roku 2009
Víťaz Ceny Petra Dubovského v roku 2010
Víťaz Ceny Ferenca Puskása v roku 2012
Klub.
Chelsea F.C.
FC Twente

</doc>
<doc id="127506" title="Obodriti" url="https://sk.wikipedia.org/wiki?curid=127506">
Obodriti

Obodriti (iné názvy: Obotriti, Abodriti, Abotriti) boli západoslovanský kmeň usídlený na severovýchode dnešného Nemecka medzi Baltským morom a riekami Spréva a Labe. Obodriti sa tu usadili najneskôr v priebehu 7. storočia a čoskoro sa kmeň začal rozpadávať na menšie skupiny (Reregovia, Gliňania, Varnovia, Črezpeňania, Ránovia a i.), ktoré v priebehu 8. – 9. storočia založili niekoľko kniežatstiev. Tie bojovali proti Sasom, ale i proti sebe navzájom. Sasi a Dáni ovládali územia Obodritov, ktorí potom v priebehu 11. – 12. storočia stratili samostatnosť. Relikty polabskej slovančiny ako hovorového jazyka sa udržali až do 18. storočia na území Gline (Lüneburg). Obodriti sa podieľali na etnogenéze novodobého nemeckého národa. 
Časť Obodritov sa usadila i na brehoch Dunaja okolo dnešného Belehradu. Tí sa následne podieľali na etnogenéze neskoršieho srbského národa.

</doc>
<doc id="127537" title="M4 Sherman" url="https://sk.wikipedia.org/wiki?curid=127537">
M4 Sherman

M4 Sherman bol americký stredný tank vyrábaný od roku 1942 vo veľkých sériach. Tanky M4 zohrali významnú rolu počas druhej svetovej vojny, kde bojovali na všetkých frontoch. V niektorých krajinách slúžili jeho modifikácie do 70. rokov.
Vývoj a použitie.
Tanky radu M4 boli tiež prezývané „Sherman“ podľa generála W.T. Shermana. Projekt tanku vznikol z tanku M3 v roku 1941 aj na základe poznatkov z bojov, ktoré sa v tej dobe rozhoreli v Európe. Po prvýkrát boli Shermany použité v bitke pri Al Alameine, kde preň neboli nemecké ani talianske tanky ťažkým súperom. V neskoršom období vojny, hlavne po príchode nových nemeckých tankov Tiger a Panther však svojim protivníkom už nestačil. Spojenci preto Shermany nasadzovali vo veľkých množstvách. O veľkej spotrebe týchto strojov svedčí aj obrovský počet vyrobených kusov, ktorý sa blížil číslu 50 000 (nerátajúc licenčne vyrábané v iných krajinách, rovnako ako vozidlá postavené na jeho podvozku), čo z neho robí jeden z najviac vyrábaných tankov druhej svetovej vojny. Slabinami prvých Shermanov boli hlavne málo účinné kanóny, zlý balistický profil vozidiel, poddimenzované pancierovanie a tiež zážihové motory, benzín ktorý po zásahu tanku väčšinou okamžite explodoval. Aj preto tieto tanky niekedy posmešne nazývali „Ronson“, podľa známych benzínových zapaľovačov. Napriek týmto neduhom, si vojaci na tankoch pochvaľovali najmä ich bezporuchový chod a nenáročnosť na obsluhu, ktorú oceňovali dokonca aj sovietski vojaci na východnom fronte.
Od roku 1943 boli badateľné pokusy konštruktérov odstrániť najväčšie neduhy týchto strojov. Vzniklo veľa vylepšených verzií, napríklad dobre pancierovaný M4A3E2 Jumbo, ktorý však trpel tým že bol až príliš ťažký. Briti upravili M4, tak že doň vložili svoj 17 librový protitankový kanón, táto modifikácia sa do histórie zapísala ako Sherman Firefly. Na konci vojny bola nasadená tiež verzia M4A3E8, ktorá mala celkom nový podvozok, novú vežu T23 a kanón kalibru 76 mm s úsťovou brzdou. Tanky tejto modifikácie sa zúčastnili i bojov v Kórejskej vojne, kde už však Shermany tvorili len podpornú zbraň modernejších tankov M-26 Pershing. Celkovo bolo vyrobených 49 234 tankov M4 všetkých verzií.
Najdlhšiu činnú služby zaznamenali Shermany v Izraeli, kde ich modernizované verzie vybojovali mnoho tankových bitiek ešte i v 70. rokoch.

</doc>
<doc id="127577" title="Zrkadlo" url="https://sk.wikipedia.org/wiki?curid=127577">
Zrkadlo

Zrkadlo je optická plocha, odrážajúca väčšinu žiarenia, ktoré na ňu dopadá.
Zrkadlo je dostatočne hladký povrch odrážajúci svetlo, čím vzniká obraz predmetov nachádzajúcich sa pred zrkadlom. Zrkadlo je obvykle tvorené lesklou kovovou plochou (leštená kovová platňa, kovová vrstva na skle a pod.).
Zrkadlom je teda akákoľvek plocha majúca reflexné vlastnosti, väčšinou na prechode dvoch opticky rozdielnych prostredí s rôznymi optickými vlastnosťami.
Vo všeobecnosti sa využíva hlavne odraz viditeľného žiarenia (svetla) od zrkadla, ale existujú aj zrkadlá odrážajúce iné druhy žiarenia.
Opis.
Prvé zrkadlá boli pravdepodobne len odrazy z vodnej hladiny, prvé skutočné zrkadlá tvorila doska z lešteného kovu, medi, mosadze, bronzu, striebra a zlata. Prvé zrkadlá dnešného typu (sklo a odrazná kovová vrstva) boli tzv. benátske zrkadlá vytvorené okolo roku 1500 (kovová vrstva bol amalgám – zlúčenina ortute a olova alebo cínu).
Súčasné zrkadlá sú tvorené tenkou vrstvou hliníka naneseného na zadnú stranu sklenenej tabule. Pretože vrstva je nanesená zozadu, zrkadlo je trvanlivejšie, za cenu o málo nižšej kvality obrazu. Tento typ zrkadla odráža asi 95 % dopadajúceho svetla. Zadná strana je natretá ochrannou vrstvou proti korózii odrazovej kovovej vrstvy. V náročných optických aplikáciách sa používajú "dielektrické zrkadla", kde odrazová vrstva nie je tvorená kovom, ale vrstvou dielektrika.
Na základe Huygensovho princípu je možné odvodiť, že lúč svetla sa odráža od zrkadla pod uhlom, ktorý je rovný uhlu jeho dopadu. 
Podľa tvaru odrazovej plochy rozlišujeme:
"Rovinné zrkadlo" je tvorené rovinnou plochou. po dopade mení rovnobežný lúč svetla svoj smer, pričom je zachovaný uhol a stále zostáva rovnobežný – obrazy vzniknuté v rovinnom zrkadle sú zdanlivé obrazy s rovnakými rozmermi ako pôvodný objekt.
"Duté" a "vypuklé" zrkadlo je také, ktorého plocha je tvorená geometricky rotačne pravidelným objektom (kružnica (guľa, valec), parabola (rotačný paraboloid), hyperbola (rotačný hyperboloid)). V "dutých" a "vypuklých" zrkadlách mení rovnobežný lúč na zbiehavý resp rozbiehavý.
"Krivé zrkadlo" je zrkadlová plocha nepravidelného tvaru, vytvárajúca nepravidelne skreslený obraz.
Použitie.
Zrkadlo sa používa bežne v domácnosti, dopravných prostriedkoch, zdravotníctve, optických zariadeniach, osvetľovacích telesách, meracích prístrojoch, ďalekohľadoch a pod.
Pretože výroba zrkadiel je lacnejšia a technicky menej náročná ako výroba šošoviek, používajú sa ako objektívy veľkých ďalekohľadov. Sú to guľové zrkadlá a parabolické zrkadlá. Rovinné zrkadlá sa používajú na zmenu smeru svetelných lúčov a konvexné hyperbolické zrkadlá na predĺženie ohniskovej vzdialenosti hlavného zrkadla Najväčším objektívom na svete je šesťmetrové zrkadlo ďalekohľadu vybudovaného v SNŠ na astrofyzikálnom observatóriu pri Zelenčukskej v Severnom Kaukaze. Zrkadlo tohto ďalekohľadu má hmotnosť 42 t.
Polopriepustné zrkadlo.
Jednosmerné zrkadlo, tiež polopriepustné zrkadlo, odráža asi polovicu svetla a druhú polovicu prepúšťa. Je to tabuľa skla pokrytá vrstvou kovu o hrúbke iba niekoľko atómov, ktorá prepúšťa časť svetla (na obe strany). Používa sa medzi tmavou miestnosťou a jasne osvetlenou miestnosťou. Osoby na jasne osvetlenej strane vidia svoj odraz – ako pri obyčajnom zrkadle. Osoby na tmavej strane vidia cez zrkadlo – zrkadlo je priehľadné okno. V optike sa polopriepustné zrkadlo nazýva "delič zväzku". Jeho účelom je rozdeliť lúč svetla tak, aby časť prešla priamo, zatiaľ čo druhá časť je odrazená – to sa využíva napr. v interferometrii.
Dichroické zrkadlo.
Jedná sa o určitú formu polopriepustného zrkadla, resp. filtra, ktoré prepúšťa len určitú časť svetelného spektra a ostatnú odrazí. Tento efekt sa používa najmä v optike a fotografickej technike, napr. pri konštrukcii 3CCD (3MOS) obrazových senzorov. Dichroické zrkadlo sa v tomto použití častejšie nazýva dichroický hranol.

</doc>
<doc id="127750" title="Stará bieloruština" url="https://sk.wikipedia.org/wiki?curid=127750">
Stará bieloruština

Stará bieloruština (iné názvy pozri nižšie) bol historický východoslovanský jazyk, ktorým hovorili (a najmä písali) od 14./15. storočia do 18. stor. (v užšom ponímaní len v 16.-17. stor.) predkovia dnešných Ukrajincov, Rusínov a Bielorusov. Používal sa ako kancelársky jazyk na východných územiach Poľsko-litovskej únie, na území Litovského veľkokniežatstva.
Išlo o zmiešaninu bieloruských, ukrajinských, poľských a cirkevnoslovanských vplyvov. Jazyk sa používal ako alternatíva k cirkevnej slovančine. Vyvinul sa zo starej východnej slovančiny (=starej ruštiny). 
Názvy.
Súdobý názov bol "руски езыкъ" - ruski jezyk, čiže "ruský/rusínsky/ruténsky jazyk". V niektorých textoch sa označuje ako "prosta(ja) mova", čiže "jednoduchý jazyk". 
Jeho dnešné názvy sú: 
Poznámka: Názov starobieloruský jazyk alternatívne (t.j. u niektorých autorov) označuje vývojovú fázu bieloruštiny do 14. storočia, čiže vývojovú fázu bieloruštiny ako súčasti (či synonyma) starej východnej slovančiny (=starej ruštiny). Podobne názov staroukrajinský jazyk alternatívne označuje vývojovú fázu ukrajinčiny do 14. storočia, čiže vývojovú fázu ukrajinčiny ako súčasti (či synonyma) starej východnej slovančiny (=starej ruštiny).
Odlišnosť medzi starou bieloruštinou a ruštinou.
Ako sa postupne východná Európa oslobodila v 14. storočí spod tatárskej okupácie, nárokovali si štyri kniežatá titul veľkovojvodu nad územím. Dvaja z nich si začali pripájať východoslovanské územia, jeden sídlil v Moskve, druhý vo Vilniuse. Tieto aktivity mali za následok vznik dvoch hlavných štátov – Moskovského veľkokniežatstva (z neho sa neskôr vyvinulo Rusko) a Litovského veľkokniežatstva (pokrývalo územie dnešného Bieloruska, Ukrajiny a Litvy, neskôr sa spojilo s Poľskom a vznikla Poľsko-litovská únia). V oboch štátoch sa nadviazalo na používanie literárneho jazyka Kyjevskej Rusi, ale vďaka obrovskému poľskému vplyvu na západe a cirkevnoslovanského vplyvu na východe sa vyvinul na dva odlišné jazyky: (starú) bieloruštinu v Litve a (starú) ruštinu v Moskve.
Pokračovanie poľského vplyvu.
Od vzniku Lublinskej únie v roku "1569" sa južné územia Litovského veľkokniežatstva (dnešná Ukrajina) dostali pod priamu správu poľskej koruny, kým sever (dnešné Bielorusko a Litva) si udržal samosprávu. Malo to za následok rozdiely týkajúce sa statusu starej bieloruštiny ako úradného jazyka a veľkosti poľského vplyvu na tento jazyk. Hoci sa v oboch častiach únie obývaných východnými Slovanmi stará bieloruština dostala na úroveň lingua franca, bola čoraz častejšie nahrádzaná poľštinou ako jazykom literatúry, náboženstva a úradných dokumentov.
Nové národné jazyky.
So začiatkom romantizmu v 19. storočí vystúpili do popredia bieloruština a ukrajinčina, ktoré sa vyvinuli z nárečí starej bieloruštiny. Medzitým si ruština udržala časť vyššieho cirkevnoslovanského slovníka, takže v súčasnosti sú najvýraznejšie lexikálne rozdiely medzi ruštinou na jednej strane a bieloruštinou a ukrajinčinou na druhej strane vo väčšom počte cirkevnoslovanských prvkov v ruštine a polonizmov v ukrajinčine a bieloruštine.
Prerušenie literárnej tradície bolo obzvlášť drastické pri bieloruštine: v Poľsko-Litovskej únii poľština rozsiahlo nahrádzala starú bieloruštinu v administratíve a literatúre. K tomu počas 13-ročnej vojny s Moskvou (1654-1667) približne 50 % Bielorusov bolo vyvraždených. Mestá a školstvo boli zničené. Odvtedy bieloruština prežívala iba ako vidiecky hovorový jazyk bez písomnej literárnej tradície až do polovice 19. storočia.
Na rozdiel od Bielorusov a východných Ukrajincov, západní Ukrajinci, ktorí žili v Rakúsko-Uhorsku, si udržiavali nielen meno Ruténi (Rusíni), ale mali oveľa viac cirkevnoslovanských prvkov v jazyku.
Zhruba od roku 1800 sa zo starobieloruského jazyka vyvinuli 3 súčasné jazyky: bieloruština, ukrajinčina a rusínčina.

</doc>
<doc id="127854" title="Kruskalov diagram" url="https://sk.wikipedia.org/wiki?curid=127854">
Kruskalov diagram

Kruskalov diagram je plošné zobrazenie časopriestoru pomocou súradnicovej sústavy zavedenej M. D. Kruskalom. Udalosti časopriestoru s rovnakým časom (t = konšt.) sú na ňom znázornené priamkami smerujúcimi radiálne zo začiatku súradnicovej sústavy, udalosti v rovnakej vzdialenosti (r = konšt.) hyperbolami. Na Kruskalovom diagrame možno výhodne znázorniť napríklad celý priebeh pádu častice do čiernej diery vrátane prechodu cez gravitačný polomer až do singularity. Času t = 0 zodpovedá horizontálna priamka; priamka sklonená k nej pod uhlom 45° znázorňuje gravitačný polomer Schwarzschildovej sféry (zodpovedá času t = ∞).

</doc>
<doc id="127911" title="Uli Maslo" url="https://sk.wikipedia.org/wiki?curid=127911">
Uli Maslo

Uli Maslo (* 6. júl 1938, Wattenscheid, Nemecko) je nemecký futbalový tréner.
Hráčska kariéra.
Svoju futbalovú kariéru začal v rodnom meste, v klube SG Wattenscheid 09. V roku 1959 prestúpil do Rot-Weiß Essen, a v roku 1962 do holandského klubu RCH Heemstede.
Trénerská kariéra.
V rokoch 1972-77 pracoval Maslo ako asistent trénera FC Schalke 04, zároveň viedol mládež. V decembri 1977 sa stal hlavným trénerom. Klub obsadil deviate miesto v Bundeslige a jeho kontrakt nebol predĺžený. Nasledovalo krátke pôsobenie v Borussii Dortmund, následne 4 roky v Eintracht Braunschweig. Po opätovnom krátkom angažmáne v Dortmunde trénoval mužstvá v Perzskom zálive – najprv v Bahrajne a neskôr v Katare. Po návrate do Nemecka sa stal trénerom FC St. Pauli, s ktorým postúpil do nemeckej Bundesligy. Neskôr viedol klub Fortuna Düsseldorf, od roku 2005 trénuje znovu v Perzskom zálive, tentoraz v Kuvajte.
Pôsobil aj ako poradca katarskej reprezentácie, má zásluhu na jej posilnení pôvodne brazílskym útočníkom Ailtonom. S väčšinou mužstiev praktizoval herný systém 3-2-4-1.

</doc>
<doc id="127913" title="Mikrometeoroid" url="https://sk.wikipedia.org/wiki?curid=127913">
Mikrometeoroid

Mikrometeoroid je meteoroid s mikroskopickými rozmermi, s priemerom d &lt;~ μm. Je to časť medziplanetárneho prachu v slnečnej sústave.
Pri stretnutí so Zemou mikrometeoroid na rozdiel od meteoroidu nezhorí a nezažiari ako meteor, ale zabrzdí trením o vrchné vrstvy atmosféry a pomaly padá na Zem. Po dopade na Zem zostane mikrometeorit, ktorý je na rozdiel od väčších meteoritov v podstate identický s pôvodnou časticou. Pri zrážke s umelým kozmickým telesom (napr. s družicou alebo s kozmickou stanicou) vyhĺbi malý kráter, ktorý je už viditeľný voľným okom. Mikrometeoroidy predstavujú nebezpečenstvo hlavne pre solárne panely.

</doc>
<doc id="128182" title="Pripiať (mesto)" url="https://sk.wikipedia.org/wiki?curid=128182">
Pripiať (mesto)

Pripiať (; ) je opustené mesto, tzv. „mesto duchov“ na severe Ukrajiny (Kyjevská oblasť), blízko hraníc s Bieloruskom. Len niekoľko kilometrov od jadrovej elektrárne Černobyľ. 
Mesto bolo budované od leta 1970 ako sídlo pre približne 50 000 obyvateľov a zamestnancov, ktorí pracovali v jadrovej elektrárni Černobyľ.
Jadrová havária.
Po havárii v jadrovej elektrárni Černobyľ, ktorá sa odohrala medzi piatkom 25. apríla 1986 a sobotou 26. apríla 1986 o 1:23:58 ráno miestneho času (UTC+3), sa ako keby zastavil čas. Veľká havária sa udiala v štvrtom reaktore černobyľskej elektrárne (známom ako Černobyľ-4). Došlo ku katastrofálnej parnej explózii, ktorá vyústila v požiar, sériu ďalších explózií a roztaveniu jadra reaktora. Ľudia, ktorí žili v meste Pripiať ani netušili, že len pár kilometrov od nich sa stala najväčšia jadrová katastrofa v dejinách ľudstva. Na druhý deň sa ešte o ničom nevedelo, prvé novinky sa dostávali pomaličky na povrch a ZSSR vláda ihneď nariadila okamžitú evakuáciu a 27. apríla 1986 v popoludňajších hodinách začala evakuácia celého mesta, ľudia si pobrali len tie najdôležitejšie veci, pretože mysleli, že sa domov ešte vrátia. Evakuácia trvala skoro 2 dni. Bol vypnutý plyn, voda, diaľkové vykurovanie a elektrina. Mestom začali prechádzať špeciálne milicionárske (vojenské) jednotky a dohliadali, ako odchádzajú kolóny autobusov a nákladných áut. Evakuácia mala byť pôvodne len na tri dni, vláda ZSSR však obyvateľom mesta klamala a vedela, že to je navždy. Pôvodne to bolo „mesto mladých“ - hlavne pracovníkov jadrovej elektrárne Černobyľ, vekový priemer obyvateľov bol menej ako 30 rokov.
Pár dní po tragédii, sovietske úrady poverili určitých ľudí zmeraním výšky rádioaktivity v meste aj blízko elektrárne. Prístroje ukazovali extrémne vysoké čísla, dokonca niekedy sa rádioaktivita nedala ani namerať, pretože pre takú vysokú rádioaktivitu prístroje neboli stavané. 
Mnoho obyvateľov mesta zomrelo na choroby z ožiarenia, zvyšok sa presťahoval, najmä do Kyjeva a Slavutiča - nového mesta vybudovaného po Černobyľskej havárií, asi 50 km od Pripiati na východ.
Keď mesto „zomrelo“, malo necelých 16 rokov (stavať sa začalo v lete 1970).
Súčasnosť.
Dnes je Pripiať - „mesto duchov“ - mŕtva, neobývaná zóna, z domov a občianskej vybavenosti sú ruiny. Zóna je dnes chránená vojakmi, pretože po havárii sa tam začalo rabovať, aby zabránili rabovaniu, celú zónu zabezpečili. V dnešnej dobe je to chránená oblasť. Všetky dvere sú otvorené, aby sa znížilo riziko pre návštevníkov. Mesto je stále zamorené, predovšetkým céziom a bude musieť uplynúť najmenej 150 rokov od havárie, pokiaľ rádioaktivita klesne na úroveň, ktorá neškodí. No už dnes na niektorých miestach sa dá zdržiavať určitý čas, záleží od veľkosti zamorenia. Ak zamorenie ustúpi, potom bude možné napríklad zvyšky mesta zbúrať a postaviť mesto nové. V posledných rokoch silnejú snahy o vybudovanie skanzenu z tohoto mesta - ako večná výstraha pred ľudskou nezodpovednosťou a neúctou k prírodným zákonom.
Síce už dnes je to 35 rokov (1986) po tejto veľkej tragédii, ešte stále v tomto meste nájdete všetko presne tak ako to bolo pred tragédiou. 

</doc>
<doc id="128256" title="Sergej Vladimirovič Iliušin" url="https://sk.wikipedia.org/wiki?curid=128256">
Sergej Vladimirovič Iliušin

Sergej Vladimirovič Iliušin (; * 30. marec 1894, Dilajevo - † 9. február 1977, Moskva) bol sovietsky letecký konštruktér, zakladateľ známej konštrukčnej kancelárie Iliušin. Bol konštruktérom typu Il-2, ktorý v počte vyrobených vojenských lietadiel predstihol len Polikarpov Po-2.
Život.
Začiatky.
Sergej Vladimirovič Iliušin sa narodil v chudobnej roľníckej rodine. Do školy začal chodiť až v deviatich rokoch. Chudobné pomery ho od mladosti nútili pracovať. Od 15 rokov preto pracoval ako pomocný robotník na blízkom letisku. Tam sa po prvýkrát stretol s rozvíjajúcim sa letectvom. Od detstva sa sám učil matematiku, fyziku a chémiu. Po vypuknutí prvej svetovej vojny bol roku 1916 povolaný do armády, kde slúžil ako letecký mechanik. V priebehu roku si Iliušin spravil letecký kurz. Cez občiansku vojnu vstúpil do Červenej armády, kde opäť slúžil vo funkcii leteckého mechanika. Po skončení revolúcie absolvoval štúdium na Moskovskej leteckej technickej škole, ktoré ukončil v roku 1926. Už na škole vytvoril niekoľko projektov klzákov. Po škole nastúpil do vedecko výskumnej komisie vzdušných síl.
Na čele konštrukčnej kancelárie.
V roku 1931 Iliušin založil konštrukčnú kanceláriu, kde pôsobil ako vedúci letecký konštruktér. Stroje, ktoré projektoval sa po prvýkrát presadili v roku 1936, kedy bolo pomocou jeho lietadiel dosiahnutých niekoľko rekordných diaľkových a výškových letov. Tieto stroje sa počas druhej svetovej vojny po určitých úpravách stali známe ako DB-3 alebo tiež Il-4. Boli to prvé sovietske lietadlá, ktoré už v auguste 1941 bombardovali Berlín. Podstatne známejšie ako jeho diaľkové bombardéry sa cez druhú svetovú vojnu stali bojové stroje Il-2. Išlo o jednomotorové, dobre pancierované stroje pre podporu pozemných vojsk. Pôvodnú dvojmiestnu koncepciu musel Iliušin najprv na žiadosť kompetentných orgánov prestavať na jednomiestny stroj. Boje na fronte čoskoro ukázali, že bez zadného strelca sa lietadlá nepresadia. Il-2 získali na fronte čoskoro dobrú povesť a stali sa jednou z hlavných zbraní Sovietskeho zväzu vo vojne. Do konca vojny bolo vyrobených vyše 32 000 kusov, čo zo stroja robí jedno z najviac vyrábaných vojenských lietadiel histórie. Iliušin medzitým okrem zdokonaľovania Il-2 začal pracovať na strojoch s prúdovými motormi. 
Po prúdovom bombardéri Il-28, sa začal sústrediť na civilný sektor. Prvé z civilných dopravných lietadiel bolo označované Il-12. Nasledoval Il-14, Il-18 a najmä Il-62 s kapacitou 162 miest a cestovnou rýchlosťou 900 km/h. Vyvinul tiež rad mohutných dopravných lietadiel počínajúc Il-76, ktorý bol po prvýkrát predvedený na aerosalóne v Paríži v roku 1971. Stroj s cestovnou rýchlosťou 850 km/h je schopný niesť náklad s hmotnosťou 40 000 až 70 000 kg.
V roku 1976 sa začali letové skúšky posledného, Iliušinom skonštruovaného lietadla, ktorým je Il-86 s kapacitou 350 cestujúcich. Jeho uvedenia do prevádzky sa už ale Sergej Vladimirovič Iliušin nedožil. Zomrel vo veku nedožitých 83 rokov v Moskve.

</doc>
<doc id="128339" title="Adidas" url="https://sk.wikipedia.org/wiki?curid=128339">
Adidas

Adidas AG, súčasť Adidas Group, je nemecký výrobca športového oblečenia a náčinia so sídlom v Herzogenaurachu. Názov firmy (a zároveň obchodnej značky) je skratkou mena jej zakladateľa Adolfa Dasslera. Okruh výrobkov Adidas zahrnuje všetko od obuvi cez oblečenie po doplnky pre basketbal, futbal, golf a ďalšie športy.
Dejiny.
A. Dassler vyrobil svoju prvú obuv v roku 1920, vznik názvu Adidas sa však datuje až do roku 1948. O rok neskôr si Dassler dal zaregistrovať Tri Prúžky ako obchodnú značku. Po 70 rokoch vo vedení spoločnosti sa Dasslerova rodina stiahla a spoločnosť sa transformovala na akciovú spoločnosť – Adidas AG.
Za touto transformáciou stojí Francúz Robert Louis-Dreyfus, ktorý bol predsedom predstavenstva od apríla 1993 do marca 2001. Práve on inicioval prvé uvedenie akcií na burzu v novembri 1995. Od roku 2001 vedie Adidas Group Herbert Hainer.
Mená niektorých modelov športovej obuvi z histórie: Allround, Attitude, Ewing, Gazelle, Grand Prix, Handball Spezial, Malibu, Marathon, Match, Orion, Player, Rivalry, Samba, Titan a i.
Akvizície.
V roku 1997 spoločnosť Adidas kúpila skupinu Salomon Group a zmenila svoj názov na Adidas-Salomon AG. Zíkala tak také značky ako napr. lyžiarsku a horskú Salomon, snowboardovú Bonfire, golfovú TaylorMade, cyklistickú Mavic či tenisovú Wilson. V októbri 2005 bol segment značiek Salomon predaný fínskej spoločnosti Amer Sports Corporation.
31. januára 2006 Adidas-Salomon AG kúpila spoločnosť Reebok International Ltd. Kombináciou dvoch z najsilnejších značiek vo svete športových potrieb mala skupina profitovať zo širokého spektra produktov a silného zastúpenia u atlétov a športových tímov v boji s konkurenciou na svetových trhoch.
Do Adidas Group patria nasledujúce divízie značiek:
Súčasnosť.
Adidas Group má v súčasnosti viac ako 59 000 zamestnancov po celom svete, s viac ako 2 tisíckami v centrále v Herzogenaurachu. Vlastní dve výskumné centrá: v Portlande a v Scheinfelde blízko Norimbergu. V Scheinfelde prevádzkuje jedinú továreň v Nemecku, pričom sa v nej vyrábajú a testujú modely, prototypy a produkty šité na mieru.
Predaj a distribúcia je riadená v rámci 4 subregiónov:
Dnes je Adidas najväčším zásobovačom atletickej obuvi a športového oblečenia v Európe.
Rozdelenie podielov v spoločnosti:
"Zdroj: , stav k októbru 2006"

</doc>
<doc id="128353" title="Bratislavské oppidum" url="https://sk.wikipedia.org/wiki?curid=128353">
Bratislavské oppidum

Bratislavské oppidum bolo keltské (najskôr pravdepodobne bójske, neskôr asi norické) oppidum na dnešnom hradnom vrchu a (najmä) na východ od neho v Bratislave od konca 2. storočia pred Kr. asi do začiatku 1. stor. po Kr. 
Najprv bolo pravdepodobne hlavným mestom bójskeho kvázištátu na strednom Podunajsku, ktorý konkuroval susednému Norickému kráľovstvu v dnešnom Rakúsku. Od 40. rokov 1. stor. pred Kr. bolo asi významným norickým a/alebo rímsko-norickým sídlom.
Vývoj.
Na území Bratislavy historici predpokladajú takýto vývoj: Oppidum vzniklo s druhou vlnou príchodu Bójov, t. j. asi po roku 113 pred Kr. Po roku 58 pred Kr. (kedy sa Bójovia podľa prameňov pokúšali dobyť centrum Norického kráľovstva) bolo oslabené, či dokonca obsadené norickými vojskami, čo spôsobilo, že bratislavskí Bójovia v rokoch 55 – 44 pred Kr. podľahli Dákom na čele s kráľom Burebistom, ktorí bratislavské oppidum zničili.
Z nálezov v rámci vykopávok na Bratislavskom hrade uskutočnených (najmä) od roku 2008 vyplýva, že oppidum v 40. rokoch pred Kr. nezaniklo úplne a osídlenie tu v zmenenej podobe pokračovalo asi až do začiatku 1. stor. po Kr. Oppidum v období od 40. rokov 1. stor. pred Kr. fungovalo pravdepodobne buď ako rímske sídlo (asi predsunutý rímsky oporný bod), alebo ako sídlo Norikov pod rímskou správou. Je možné, že bratislavské oppidum bolo identické s Carnuntom (názov pochádza z ilýrčiny a znamená Kamenné mesto) spomínamým v správe Caia Vellelia Patercula, v ktorej sa hovorí, že v roku 6 po Kr. sa z tohto norického sídla vybral do boja proti Markomanom Tibérius, syn Augustov, na čele svojho vojska. Carnuntum bolo v tom čase asi hlavným mestom provincie Noricum. Podľa vyjadrenia prof. Wernera Jobsta „Najmä zlaté mince sú jasným dôkazom kráľovskej rezidencie. Kmeňoví vodcovia kniežatstva Norikum povolali architektov a umelcov z Rímskej ríše ...Výsledky archeologického prieskumu [od roku 2008] sú míľnikom v štúdiu rímskej histórie Európy.”
Poloha a charakteristika.
Oppidum ako všetky keltské oppidá pripomínalo svojou štruktúrou a neagrárnym charakterom stredoveké mestá a bolo politickým, administratívnym a hospodárskym centrom bójskeho kmeňového zväzu. 
Rozkladalo sa zhruba na území medzi Palisádami, Svoradovou ulicou, Hurbanovým námestím, Námestím SNP, Panskou a Laurinskou ulicou a južným svahom bratislavského Hradného vrchu. Skladalo sa z vnútorného opevneného areálu – vlastného oppida (cca 20 hektárovej akropoly na západ od Ventúrskej ulice) a štvrtí výrobného charakteru (cca podhradia na východ od Ventúrskej ulice a na sever od akropoly). 
Súčasný model štruktúry bratislavského oppida spolu s oblasťou Námestia Slobody je vystavený na základe archeologických informácií z 80 nálezísk, evidovaných do roku 1989. K opevneniu sa viažu priekopy z Rudnayovho námestia a murovaný objekt na Kapitulskej ulici. V podhradí sa našli polozemné konštrukcie (Ventúrska, Sedlárska, Panská, Hurbanovo nám., Partizánska), nadzemná konštrukcia (zrejme hospodársky objekt s 10 ľudskými kostrami pod južným svahom hradného vrchu), zásobné jamy, železiarske pece, dielenské objekty a štvrť s častými hrnčiarskymi pecami (medzi Sedlárskou a Michalskou ulicou a Primaciálnym námestím). Hrnčiarske pece zo špecializovanej osady na Námestí Slobody mali inú štruktúru ako tie v podhradí. Nálezy keramiky sú tiež početné.
Mincovňa.
Častý výskyt keltských mincí v meste (desať masových nálezov) viedol bádateľov k domnienke, že sa v bratislavskom oppide nachádzala mincovňa. Táto sa potvrdila nálezom minciarskeho náčinia na Panskej ulici. K minciam patria zlaté mušľovité statéry s legendou BIATEC a BIAT, strieborné tetradrachmy BIATEC, NONNOS, DEVIL, BVSV, TITTO, COISA, IANTVMARVS a s mnohými inými legendami a malé strieborné mince simmerinského typu. V priestore bratislavského oppida sa evidujú cudzie razby: norické razby typov Eis, Magadalensburg a veľkú západonorickú razbu a legendou ADNAMATI, a i. Spomenuté cudzie razby pochádzajú väčšinou z hromadného nálezu na hradnom vrchu. Podľa viacerých názorov sa celková činnosť keltskej bratislavskej mincovne odohrala v rokoch 70 – 58 pred Kr.

</doc>
<doc id="128430" title="Alvin Toffler" url="https://sk.wikipedia.org/wiki?curid=128430">
Alvin Toffler

Alvin Toffler (* 4. október 1928, New York, New York, USA – † 27. jún 2016, Los Angeles, Kalifornia) bol americký futurológ, sociológ, novinár a publicista.
Spolu s manželkou Heidi založil a viedol strategickú poradenskú firmu Toffler Associates.
Kariéra.
Pôsobil ako hosťujúci špecialista Russel Sage Foundation, hosťujúci profesor na Cornell University, člen New School for Social Research, korešpondent Bieleho domu. Zaoberal sa strategickým plánovaním, radil vládam a korporáciám. 
Bol držiteľom čestných doktorátov z oblasti literatúry, práva a vedy, vo Francúzsku dostal titul Officier de l´Orde des Artes et Lettres, v USA bol zvolený za člena American Association for the Advancement of science, bol čestným spolupredsedom Amerického výboru pre UNIFEM - organizácie OSN pre podporu rozvoja ženského hnutia. 
Alvin Toffler patrí medzi navýznamnejších a najvplyvnejších sociálnych mysliteľov druhej polovice 20. storočia a začiatku 21.storočia. Bol autorom viacerých kníh, v ktorých sa zaoberal prebiehajúcou transformáciou súčasnej civilizácie a jej budúcim smerovaním. 
Vlnový koncept vývoja civilizácie.
Je autorom trilógie "Šok z budúcnosti" - "Future Shock" (1970), "Tretia vlna" - " The Third Wave" (1980) a "Posun moci" - "Powershift" (1990), v ktorej predložil vlnový koncept vývoja civilizácie. Alvin Toffler je autorom mnohých ďalších kníh, z ktorých niektoré napísal spolu so svojou manželkou Heidi Tofflerovou.
Dielo.
Publikoval knihy "The Culture Consuments. A Study of Art and Affluence in America" (1964), "Future as a Way of Life" (1965), "The Schoolhouse in the City" (editor) (1968), Future Shock (1970), "The Futurists" (editor) (1972), "Learning for Tomorrow. The Role of the Future in Education" (editor) (1974), "The Eco-Spasm Report" (1975), "The Third Wave" (1980), "Previews and Premises" (1983), "The Adaptive Corporation" (1985), "Powershift. Knowledge, Wealth, and Violence at the Edge of the 21st Century" (1990), "War and Anti-War. Survival at the Dawn of the 21st Century" (spoluautor) (1993), "Creating a New Civilization. The Politics of the Third Wave" (spoluautor) (1995), "Revolutionary Wealth. How it will be created and how it will change our lives" (spoluautor) (2006). Je spoluautorom manifestu "Cyberspace and the American Dream: A Magna Carta for the Knowledge Age" (spoluautor)(1994).
Šok z budúcnosti.
V knihe "Future Shock" - "Šok z budúcnosti" sa Toffler zameral na zmeny v spoločnosti spôsobené nástupom nových technológií. Za hlavnú formu pohybu spoločnosti považuje Toffler adaptáciu spoločnosti. Šok z budúcnosti vzniká potom ako potreba, nutnosť a neschopnosť adaptovať sa na prebiehajúce zmeny. Šok z budúcnosti je podľa Tofflera, fenomén spojený s časom, je to výsledok zrýchleného tempa zmien v spoločnosti. Vzniká z tlaku novej spoločnosti na starú. Je to kultúrny šok vo vlastnej spoločnosti. 
Tretia vlna.
Ďalšia Tofflerová kniha "The Third Wave" - "Tretia vlna" prináša obsiahlu analýzu zmien, ktoré transformujú starú industriálnu spoločnosť Druhej vlny na novú informačnú spoločnosť Tretej vlny. Základnou tézou Tretej vlny je podľa Tofflera skutočnosť, že opúšťame industriálnu spoločnosť. Prvá vlna, ktorá zodpovedala agrárnej revolúcii sa prevalila zemeguľou pred desaťtisíc rokmi a to veľmi pomaly, rýchlosťou asi 1 km za rok a trvala okolo 9 tisíc rokov. Potom približne pred 300 rokmi sa v Anglicku a v celej západnej Európe začala priemyselná revolúcia, ktorá zodpovedala Druhej vlne. Priemyselná revolúcia pretvorila ľudskú spoločnosť z agrárnej spoločnosti na spoločnosť industriálnu. Zmenil sa tým spôsob života ľudí, roľníci sa zmenili na robotníkov. Súčasná Tretia vlna je nemenej hlboká ako Druhá vlna, ale pohybuje sa rýchlejšie. Zatiaľ čo Prvá vlna potrebovala na uskutočnenie zmien 10 000 rokov, Druhá vlna na to potrebovala iba 300 rokov a Tretia vlna iba niekoľko desaťročí.
Posun moci.
Vo svojej práci "Powershift" - "Posun moci" Toffler rozdeľuje ekonomiky na rýchle a pomalé. Rýchle ekonomiky sú ekonomikami informačnej spoločnosti a pomalé ekonomiky sú ekonomikami industriálnej spoločnosti. Tofflerová koncepcia rýchlych a pomalých ekonomík vychádza z rozdielnych systémov vytvárania bohatstva. Zatiaľ čo pomalé ekonomiky sú založené na pomalom systéme vytvárania bohatstva a ľudskej práci ako hlavnom zdroji bohatstva, rýchle ekonomiky sú založené na novom systéme vytvárania bohatstva a ten je založený na sproduktívnení vedomostí ako hlavnom ekonomickom zdroji. 
Nový systém vytvárania bohatstva generuje bohatstvo rýchlejšie ako obdobný systém v pomalých ekonomikách. Výsledkom je potom prerozdelenie čiže posun moci, a to tak ekonomickej ako i politickej. Vedomosti sa tak stávajú hlavným zdrojom ekonomickej i politickej moci jednotlivých krajín v globálnej ekonomike. Tretiu vlnu potom možno spojiť so systémom vytvárania bohatstva a znamená vlastne vlnovité šírenie nového systému vytvárania bohatstva a postupnú adaptáciu resp. neschopnosť adaptácie na tento systém.

</doc>
<doc id="128443" title="Heidi Tofflerová" url="https://sk.wikipedia.org/wiki?curid=128443">
Heidi Tofflerová

Heidi Tofflerová (* 1. august 1929, New York, New York, USA† 6. február 2019) bola americká futurologička a publicistka.
Kariéra.
Jej manželom bol od roku 1950 až do svojej smrti Alvin Toffler, spolu napísali viacero kníh. Spolu s manželom založila a viedla strategickú poradenskú firmu Toffler Associates. Zaoberá sa strategickým plánovaním. Radí vládam a korporáciam. Je mimoriadnou profesorkou na National Defense University vo Washington, D.C., USA. Je čestnou spolupredsedkyňou výboru pre UNIFEM - organizácie OSN pre podporu rozvoja ženského hnutia.

</doc>
<doc id="128463" title="Podhradie (Bratislava)" url="https://sk.wikipedia.org/wiki?curid=128463">
Podhradie (Bratislava)

Podhradie (lat. "Suburbium", nem. "Schlossgrund" a/alebo "Zuckermantel/Zuckermandel", maď. "Pozsony-Várallya") bola od roku 1848 štvrť Bratislavy, predtým samostatné sídlo, ktoré sa okolo roku 1800 rozkladalo východne od hradu (medzi hradom a mestom), južne od hradu (medzi hradom a Dunajom) a sčasti aj západne od hradu (po Mlynskú dolinu).
Do 13. storočia sa ako Podhradie - Schlossgrund (doslova hradné pozemky) označoval jednoducho celý široký hradný kopec, pretože vtedy celý patril hradu. Až v 13. storočí sa územie hradu zredukovalo na oblasti tesne priľahlé k hradu.
Pôvodne v stredoveku sa od 13. storočia za vlastné Podhradie - Suburbium považovala Osada svätého Mikuláša; táto osada po roku 1291, kedy mesto na východ od nej získalo mestské práva, zostala vlastníctvom hradu. Okrem toho sa však latinský výraz "suburbium" vo vzťahu k Bratislave v stredoveku používal aj vo významoch: 
V roku 1423 kráľ Žigmund Luxemburský obnovil Podhradiu jeho staré privilégiá.
V novoveku sa napokon Schlossgrund (či Schlossgrund-Zuckermantel) skladal z osád:
Zuckermandel bol v 19. storočí (až do druhej svetovej vojny) známy aj prostitúciou. Celé Podhradie bolo v roku 1848/1851 pripojené k mestu Bratislava. 
V 50. a 60. rokoch 20. storočia bol takmer celý Zuckermandel (spolu s celou Vydricou) zničený kvôli rozširovaniu cesty na dunajskom nábreží a výstavbe Mosta SNP.
Výskum a dokumentácia Podhradia.
Architekt Alfréd Piffl, vtedajší profesor Fakulty architektúry SVŠT, začal roku 1949 spolu so svojimi študentmi spracúvať dokumentáciu pohradských domov, ktoré boli neskôr zbúrané. K tejto práci sa na zvyšku Podhradia vrátil ako vedúci výskumu Archeologického ústavu SAV v rokoch 1967 – 1970, v čase prípravy stavby Mosta SNP.
Dňa 10. októbra 1970 si Alfréd Piffl zaznamenal do svojho denníka: „...Správa o nábreží je hotová. Opiera sa o dvadsaťjeden rokov práce – v roku 1949 som zadával študentom domy na zakreslenie a zameranie, oveľa skôr, ako sem prišli búracie mechanizmy. Nik mi to neprikázal. Dnes je materiál hotový, použije sa, keď príde čas na rekonštrukciu Zuckermandlu. Toho sa asi nedožijem. Súčasné priority sú inde. Funkcionalizmus víťazí nad pamiatkami aj tam, kde by bolo možné nájsť prijateľný kompromis.“ 
Obnova Podhradia.
V súčasnosti sa tu nachádza nová zástavba tvorená multifunkčnými budovami. Na zástavbu prevládali vo verejnosti dva prúdy, jeden (väčšinový, tvorený širokou verejnosťou) presadzoval zástavbu v historizujúcom štýle a čo najvernejšie repliky pôvodných budov, druhý prúd (menšinový, tvorený predovšetkým odborníkmi) presadzoval súčasnú modernú architektúru, pričom argumentoval chýbajúcou podrobnou dokumentáciou, nemožnosťou presne postaviť pôvodné stavby, predovšetkým kvôli skutočnosti, že vznikali v rôznych obdobiach, ďalším argumentom bola otázka, že nebolo jasné, v akom štýle, resp. štýlom ktorého storočia obnoviť pôvodné stavby.

</doc>
<doc id="128588" title="Lev púšťový" url="https://sk.wikipedia.org/wiki?curid=128588">
Lev púšťový

Lev púšťový (iné názvy: lev kráľovský, lev plavý, lev, [najmä okrem mimoafrických populácií:] lev africký; lat. "Panthera leo") je cicavec z čeľade mačkovitých. Je to najväčší mäsožravec v Afrike a druhá najväčšia mačka na svete.
Vzhľad.
Lev sa od iných mačkovitých šeliem odlišuje krátkou priliehavou srsťou a koncom chvosta, kde má dlhú srsť. Už na prvý pohľad vidieť pohlavný dimorfizmus. Samce sa od samíc líšia mohutnou hlavou, krk a hruď majú pokrytú hrivou, ktorej farba sa odvíja od dominantnosti v skupine. Samce sú v priemere o 30 až 50% väčší ako samice.
Sfarbenie.
Srsť dospelého leva je plavo žltohnedá alebo červenohnedá. Hriva samcov býva tmavšia. Hriva samca slúži ako indikátor jeho stavu a samice si podľa toho vyberajú.
Hlas.
Rev samca môže mať až 114 decibelov. Slúži na komunikáciu na veľké vzdialenosti a vymedzovanie teritória. Samec aj samica majú podobný rev, ale samec má hlbší tón.
Výskyt.
Lev púšťový je rozšírený v savanách a stepiach Afriky na juh od Sahary, v ekosystéme Serengeti a v Národnom parku Gir v Indii. Obýva krajinu od 0 do (Mount Elgon a Mount Kenya). Neobýva človekom kultivovanú krajinu, vyprahlé púšte a husté dažďové pralesy.
V minulosti obýval územie od Balkánu smerom na Arabský polostrov až do stredu Indie a väčšinu územia Afriky.
Život leva.
Na rozdiel od ostatných mačkovitých šeliem sú levy veľmi sociálne a teritoriálne tvory. Aj keď netrávia všetok čas spolu, zdieľajú teritórium a správajú sa k sebe priateľsky. Svorku tvorí 2 až 18 dospelých samíc s mláďatami. Jeden alebo skupina samcov (až do 7) sa držia ďalej od samíc a ochraňujú svorku (niekedy aj viac ako jednu) a bránia ostatným samcom páriť sa s nimi.
Samica sa dožíva 18 rokov a samec 16, v zajatí aj 27 rokov. Cez deň odpočívajú až 20 hodín a sú to najmenej aktívne mačky.
Potrava.
Žerú skoro všetky cicavce. Lovia hlavne antilopy, zebry, pakone, gazely, vodárky, žirafy, byvoly a mláďatá slona afrického, hrocha a gorily, keďže dospelé jedince sú pre leva priveľké a nebezpečné. Keď vo voľnej prírode nenájde potravu, môže zájsť až k obydliam ľudí. Lev sa pohybuje najmä v miestach, kde cíti potravu, aby ju mohol bezpečne uloviť. Lev patrí medzi najinteligentnejšie mačkovité šelmy po celom svete.
Zriedkavo sa objavuje aj kanibalizmus, hlavne keď samec zabije mláďa.
Lov.
Väčšinou lovia samice v skupinách s mladými levmi. Najradšej lovia v močarinách a v noci. Cez deň prepadávajú z úkrytu. Najskôr sa z úlovku nažerie samec, až potom samica a mláďatá. Ak je nedostatok potravy, mláďatá hynú ako prvé. Živia sa aj zdochlinami.
Svoju korisť behom dlho neprenasledujú. Keď ale bežia vyvinú rýchlosť 48 až /h. Boli pozorované aj prípady, keď levy hrabali v norách a hľadali prasatá.
Mláďatá.
Samica je gravidná 100 až 120 dní. Táto levica odíde od skupiny. Potom si nájde skrýšu, kde porodí 1 až 7 mláďat (najčastejšie 3). 3 až 5 mláďat sa dožije 3 roky. Levica, ktorá kojí mláďatá, potrebuje denne skonzumovať až mäsa. Keď levica privedie svoje mláďatá do skupiny, ostatné levy ich prijmú medzi seba.
Poddruhy.
Delenie podľa Cat Classification Task Force 2017.
V roku 2017 Cat Classification Task Force zo skupiny Cat Specialist Group revidovala taxonómiu leva a na základe výsledkov niekoľkých fylogeografických štúdií o vývoji leva uznáva dva poddruhy, konkrétne:
Pokiaľ ide o vyhynuté taxóny, staršie sa napríklad lev americký ("Panthera atrox") a lev jaskynný ("Panthera spelaea") považovali za poddruhy leva púšťového ("Panthera leo"). Dnes sa ale obyčajne uvádzajú ako samostatné druhy. Pozri aj systém uvedený v článku Panthera (rod).
Staršie delenie poddruhy (okolo roku 2000).
Toto je staršie delenie aj so slovenskými názvami.
Údajný poddruh lev východoafrický (Panthera leo somaliensis) bol rozdelený medzi poddruhy P. l. azandica a P. l. nubicus. 
Údajný poddruh Panthera leo massaica bol rozdelený medzi poddruhy P. l. azandica a P. l. nubicus.
Staršie delenie na africký a ázijský poddruh.
V rokoch 2008 až 2016 Červený zoznam IUCN rozlišoval iba dva poddruhy: 

</doc>
<doc id="128610" title="Amerigo Vespucci" url="https://sk.wikipedia.org/wiki?curid=128610">
Amerigo Vespucci

Amerigo Vespucci (* 9. marec 1454, Florencia, Taliansko – † 22. február 1512, Sevilla, Španielsko) bol taliansky obchodník, cestovateľ a kartograf.
Narodil sa do bohatej florentskej rodiny. V rokoch 14991502 podnikol dve plavby pri ktorých preskúmal východné pobrežie Južnej Ameriky. Pri druhej plavbe zistil, že Južná Amerika siaha oveľa ďalej, než bolo Európanom dovtedy známe. Toto zistenie ho doviedlo k odvážnemu tvrdeniu, že táto zem je súčasťou kontinentu. Mnoho moreplavcov a bádateľov si myslelo, že cez Atlantický oceán doplávajú do Ázie. V roku 1499 Vespucci preskúmal severovýchodnú časť Južnej Ameriky, druhú cestu vykonal roku 1501 a zistil, že objavil nový kontinent.
Nemecký kartograf Martin Waldseemüller pomenoval na počesť Ameriga Vespucciho nový svetadiel Amerika.

</doc>
<doc id="128672" title="Dnipro" url="https://sk.wikipedia.org/wiki?curid=128672">
Dnipro

Dnipro (; ) je štvrté najväčšie mesto na Ukrajine. Má rozlohu 397 km² a okolo 1 milióna obyvateľov. Je to oblastné mesto a dôležitý prístav na rieke Dneper.
Dnipro je významný priemyselný, ekonomický a dopravný uzol. V meste sa nachádza metalurgický a špeciálny priemysel. Najvýznamnejšie je hutníctvo železa, kovoobrábanie, výroba strojov a iný ťažký priemysel. Mesto má svoje metro a medzinárodné letisko.
Názov.
V rokoch 1776 — 1796 bolo mesto pomenované Jekaterinoslav (), podľa ruskej cárovnej Kataríny II. Neskôr v rokoch 1796 — 1802 sa mesto nazývalo Novorossijsk (). Po smrti Pavla I. sa znovu začal používať názov "Jekaterinoslav", ktorý zotrval až do sovietskej éry, kedy mesto premenovali na Dnepropetrovsk (; ), na počesť ukrajinského boľševického revolucionára Grigorija Petrovského. Toto pomenovanie vydržalo 90 rokov, kým ho 19. mája 2016 ukrajinský parlament v rámci odstraňovania sovietskych názvov zmenil na "Dnipro" (; ).
Dejiny.
Mesto bolo založené v roku 1783. Priemyselný rozvoj sa začal výstavbou železnice Donbas-Kryvyj Rih v roku 1884. Od roku 1887 v meste fungoval metalurgický závod s vysokou pecou, v nasledujúcich rokoch bola spustená aj valcovňa. Obyvatelia mesta sa zúčastnili ruskej revolúcie v rokoch 1905 - 1907.
Počas druhej svetovej vojny mesto 25. augusta 1941 okupovali nacistické vojská. Oslobodený sovietskymi vojskami bol až po viac než dvoch rokoch 25. októbra 1943.
V období po druhej svetovej vojne malo mesto štatút uzatvoreného mesta a bolo neprístupné pre osoby žijúce v zahraničí z dôvodu prítomnosti špeciálnej výroby rakiet a iných zbraní.

</doc>
<doc id="128754" title="Fosgén" url="https://sk.wikipedia.org/wiki?curid=128754">
Fosgén

Fosgén (iné názvy: dichlorid karbonylu, chlorid karbonylu, karbonyldichlorid, karbonylchlorid, oxychlorid uhličitý, chlorid kyseliny chlórmetanovej, dichlorid kyseliny uhličitej, skratka CG) je chemická zlúčenina s chemickým vzorcom COCl2. Za nízkych teplôt je to bezfarebná kvapalina, so zápachom po zatuchnutom sene alebo tlejúcom lístí. Plynný fosgén je vysoko toxická chemická látka, ktorá sa používala ako chemická zbraň počas prvej svetovej vojny. V súčasnosti našiel fosgén svoje uplatnenie v priemysle.
V plynnom stave je fosgén bezfarebný plyn, ktorý sa na vzduchu môže javiť ako biela až nažltlá hmla. V malých koncentráciách sa vyznačuje zápachom po čerstvo pokosenej tráve alebo zelenom obilí, vo vyšších koncentráciách je jeho zápach silný a nepríjemný. Nie všetci ľudia sú na zápach fosgénu citliví rovnako.
Fosgén je priemyselne vyrábaná zlúčenina, ale malé množstvá sa môžu vyskytovať aj v prírode pri rozklade chlórovaných organických zlúčenín, alebo aj pri spaľovaní niektorých chemikálii obsahujúcich chlór vo svojej molekule.
Fosgén je členom skupiny organických zlúčenín, ktoré sa nazývajú alkylačné činidlá. Tieto zlúčeniny môžu reagovať s DNA a s enzýmami, ktoré sú zodpovedné za replikáciu DNA v bunkách. Pre tieto vlastnosti je fosgén považovaný za karcinogén, a to už pri malých dávkach.
Výroba.
Ročne sa vyprodukuje okolo dvoch miliónov ton fosgénu na použitie v priemysle a pri výrobe rozličných chemických zlúčenín (polyuretánu, pesticídov, farbív, atď.). Priemyselne sa fosgén vyrába preháňaním čisteného oxidu uhoľnatého a chlóru cez ložisko s vysoko pórovitým (aktívnym) uhlím, ktoré pôsobí ako katalyzátor. Zjednodušene sa tento dej dá zapísať chemickou rovnicou:
Táto reakcia je exotermická, preto musí byť reakčná zmes chladená, aby sa odviedlo reakciou vzniknuté teplo. Normálne sa reakcia uskutočňuje v teplotnom rozmedzí medzi 50 °C a 150 °C. Pri teplote nad 200 °C sa fosgén rozkladá naspäť na oxid uhoľnatý a chlór.
Chloroform reaguje vplyvom svetla so vzdušným kyslíkom na fosgén a chlorovodík:
Táto reakcia tiež prebieha pri pôsobení ultrafialového žiarenia v prítomnosti kyslíka na chloroform, ktorý tiež reaguje podľa hore uvedenej rovnice, len reakcia prebieha rýchlejšie a tiež sú vyššie aj výťažky. Preto sa chloroform skladuje vo fľašiach z hnedého skla, naplnených až po vrch, aby sa znížili kontakty chloroformu s kyslíkom a ultrafialovým žiarením a tým sa zabránilo rozkladu chloroformu na fosgén.
Fosgén sa z bezpečnostných dôvodov takmer vždy spotrebúva v tom chemickom závode, kde sa vyprodukoval.
Aj keď je fosgén oveľa menej nebezpečný než nervovoparalytické látky, je ešte stále považovaný za životaschopnú chemickú bojovú látku.
Použitie.
Fosgén sa používa najmä na výrobu polymérov, pesticídov, farbív… Svoje použitie našiel aj vo farmaceutickom priemysle. Pomocou fosgénu je dokonca možné izolovať niektoré kovy z ich rúd (napr. hliník, urán…), ale táto metóda nenašla široké uplatnenie v praxi.
V laboratóriu bolo používanie plynného fosgénu nahradené používaním difosgénu (monochlórmravčanu trichlórmetylnatého), ktorý tvorí pri izbovej teplote kvapalinu, alebo trifosgénu (kryštalická substancia).
História.
Fosgén bol po prvýkrát pripravený v roku 1812 chemikom Johnom Davym (1790 – 1868) pôsobením slnečného svetla na zmes oxidu uhoľnatého a chlóru. Následne bol pomenovaný s ohľadom na použitie svetla pri jeho príprave. Preto bol fosgén pomenovaný podľa gréckych slov „phos“ (svetlo) a „gene“ (narodiť sa). Postupne sa stal priemyselne veľmi dôležitým, hlavne počas 19. storočia – obzvlášť na výrobu farbív.
Použil sa ako účinná chemická zbraň počas prvej svetovej vojny.
Toxicita.
Fosgén je zákerný jed, pretože symptómy po jeho prieniku do organizmu sa dostavujú pomaly. Jeho toxicita spočíva v tom, že alkyluje biomolekuly, obsahujúce sulfhydrylové a amínové funkčné skupiny (napríklad proteíny, lipoproteíny a enzýmy), čím narušuje bunkové membrány, čo sa po inhalácii fosgénu prejavuje obvykle pomaly, po latenciii 2 – 48 (!) hodín toxickým opuchom pľúc. V koncentrácii viac ako 0,01 mg.min.l−1 (2,45 ppm) spôsobuje podráždenie očí a dýchacích ciest, hodnota LCt50 sa udáva okolo 3,2 mg.min.l−1 (777 ppm).
Externé odkazy.
Po anglicky:

</doc>
<doc id="128771" title="Arthur Conan Doyle" url="https://sk.wikipedia.org/wiki?curid=128771">
Arthur Conan Doyle

Sir Arthur Conan Doyle (* 22. máj 1859, Edinburgh – † 7. júl 1930, Crowborough, Sussex, Spojené kráľovstvo) bol škótsky spisovateľ, ktorý sa preslávil poviedkami o Sherlockovi Holmesovi. Jeho ďalšie veľmi známe dielo je "Stratený svet. 
Pôvodným povolaním bol lekár. Tvorba tohto veľmi plodného autora obsahuje okrem detektívok tiež historické a fantastické poviedky a romány, drámy, poéziu a literatúru faktu. 
Pôsobil aj ako vojnový spravodajca. Bol aktívny v politike - kandidoval do parlamentu, zasadzoval sa za dodržiavanie práva v prípadoch protiprávne odsúdených, vystúpil proti neľudským podmienkam v Belgickom Kongu a organizoval medzinárodnú podporu pre ich zlepšenie, verejne hájil záujmy Veľkej Británie vo vojnových konfliktoch alebo presadzoval projekt vybudovania tunelu pod Lamanšským prielivom. Venoval sa športu, bol jedným z prvých automobilistov vo Veľkej Británii a propagoval začínajúce lyžovanie. V závere života sa zameral na šírenie špiritizmu. 
Život.
Narodil sa ako druhý syn z desiatich detí Charlesa Altamonta a Mary Foley Doyleovej. Zo súrodencov sa dospelosti dožilo sedem. Otec Charles bol štátny úradník a mal výtvarné nadanie, ktoré Arthur zdedil po ňom. Tiež traja jeho starší bratia zdedili toto nadanie. V roku 1868 začal študovať na jezuitskej škole v Lancashire, potom na Edinburskej univerzite študoval medicínu, kde získal v roku 1882 titul doktor medicíny. 
V roku 1879 počas štúdia medicíny mu vyšla v časopise Chambers's Edinburgh Journal prvá poviedka "The Mystery of Sasassa Valley". 
V roku 1880 štúdium prerušil a prijal na sedem mesiacov miesto lekára na lodi SS Hope plávajúcej okolo pobrežia Grónska kvôli lovu tuleňov a veľrýb. Behom tejto plavby si viedol denník, ktorý tiež ilustroval a ktorý vyšiel ako faksimile v roku 2012. 
Po skončení štúdia slúžil ako lodný lekár na plavbe k západnému africkému pobrežiu, po ktorej nasledovala v roku 1885 príprava lekárskej praxe v Plymouthe. Počas štúdia ho zaujali schopnosti jeho profesora Dr. Josepha Bella pri detailnej diagnóze pacientovho stavu. Toto majstrovstvo diagnostickej dedukcie sa stalo modelom pre jeho literárnu tvorbu. 
Lekár a spisovateľ.
Začal sa venovať literatúre. Prvá zmienka o Sherlockovi Holmesovi je datovaná v roku 1887. Asi najznámejším dielom je "Pes baskervilský" a známy "Stratený svet" - taktiež vo filmovej podobe. Conan Doyle sa venoval od detstva športom: boxoval, hral kriket, futbal, rugby a plával.
V 1885 získal doktorát a oženil sa s Louisou Hawkinsovou. V roku 1889 se im narodila dcéra Mary Louise a v roku 1892 syn Alleyne Kingsley. 
A. Conan Doyle sa zároveň s lekárskou praxou venoval písaniu. V roku 1886 napísal "Štúdiu v šarlátovej", prvý príbeh detektíva Sherlocka Holmesa. Román bol najprv v niekoľkých vydavateľstvách odmietnutý, no v nasledujúcom roku ho vydal časopis Beeton's Christmas Annual a v roku 1888 vyšiel knižne. A. Conan Doyle súčasne písal historický román zo 17. storočia "Micah Clarke", ktorý vyšiel v roku 1889. Úspech románu podnietil A. Conana Doyla k písaniu ďalšieho historického románu "Biela spoločnosť" odohrávajúceho sa v 14. storočí v období storočnej vojny. 
V roku 1890 mu vydali druhý román o Sherlockovi Holmesovi, "Znamenie štyroch". Doyle ho napísal na objednávku Lippincott's Monthly Magazine. V tom istom roku podnikol cestu do Viedne, aby rozšíril svoje poznatky v oblasti očného lekárstva. Na jar 1891 vyšla v časopise" Strand Magazine" jeho poviedka "Škandál v Čechách", prvá zo série 12 príbehov Sherlocka Holmesa, ktoré potom vychádzali každý mesiac. Poviedky mali veľký čitateľský ohlas. vyšli j knižne v zbierke Dobrodružstvá Sherlocka Holmesa v októbri 1892 vo Veľkej Británii a Spojených štátoch. 
Mal dve manželky - Louisu Hawkinsovú a neskôr, keď ovdovel, Jean Leckieovú. Dvakrát sa uchádzal i o parlamentné kreslo, ale napriek značnej podpore nebol nakoniec zvolený. Doyle bol vášnivým lyžiarom a predpovedal, že nastane doba, keď budú tisíce ľudí jazdiť do Švajčiarska lyžovať. V roku 1928 podnikol päťmesačnú cestu po Afrike. V roku 1902 bol povýšený do rytierskeho stavu, za jeho prácu v poľnej nemocnici v Bloemfonteine (Južná Afrika) a ďalšie služby počas Búrskej vojny v Južnej Afrike.

</doc>
<doc id="128811" title="Wendell Bell" url="https://sk.wikipedia.org/wiki?curid=128811">
Wendell Bell

Wendell Bell (* 27. september 1924, Chicago, Illinois, USA† 3. november 2019) bol americký sociológ a futurológ a emeritný profesor sociológie na Yale University.
Kariéra.
Narodil sa v meste Chicago v USA. Študoval na Fresno State University v štáte Kalifornia. Titul PhD získal na University of California v Los Angeles. Pôsobil na Stanford University, Northwestern University a University of California v Los Angeles. Od roku 1963 do roku 1995 pôsobil ako profesor na Yale University.
Od roku 1960 sa zaoberá futurológiou. Zaoberá sa tiež sociológiou mesta, sociálno-územnými analýzami, teóriou politických a sociálnych zmien. Je autorom dvojzväzkovej publikácie Foundations of Futures Studies - Základy štúdii budúcnosti. Žije v New Haven v štáte Connecticut.
Dielo.
Wendell Bell napísal a publikoval knihy a publikácie "Jamaican Leaders. Political Attitudes in a New Nation" (1964), "Images of the Future: Theory a Research Strategies" (spoluautor) (1970), The "Sociology of the Future. Theory, Cases, and Annotated Bibliography" (spoluautor) (1971), "Ethnicity and Nation-Building" (spolueditor) (1974)," Foundations of Futures Studies. Human Science for a New Era. Volume 1. History, Purposes, and Knowledge" (1997), "Foundations of Futures Studies. Human Science for a New Era. Volume 2. Values, Objectivity, and the Good Society" (1997), "The Purposes of Futures Studies" (1997).

</doc>
<doc id="128947" title="Karl Ditters von Dittersdorf" url="https://sk.wikipedia.org/wiki?curid=128947">
Karl Ditters von Dittersdorf

Karl Ditters von Dittersdorf (* 2. november 1739, Viedeň, Rakúsko – † 24. október 1799, Nový Dvůr) bol rakúsky barokový hudobný skladateľ a hudobník. Je autorom 50 opier a 200 symfónií. Polovicu svojho života prežil na Morave.
Životopis.
Narodil sa v rodine zámožného dvorného divadelného krajčíra. Základné a hudobné vzdelanie mu poskytol jeho otec, ďalšie potom jeho zamestnávateľ - princ Josef Friedrich von Hilderburghausen. Karl Ditters, ktorý bol zamestnaný od 12 rokov ako páža, sa naučil niekoľko svetových jazykov a stal sa obdivovaným huslistom. 
Keď jeho pán odišiel z Viedne, aby sa staral o dedičstvo po otcovi, prepustil Dittersa a ten vo veku 22 rokov nastúpil do dvorného orchestra. V roku 1765 sa však nezhodol s intendantom orchestra, grófom Šporkom o výške honorára, a nastúpil po Michelovi Haydnovi ako kapelník orchestra v dnešnej Oradei. Po rozpustení orchestra sa v Opave zoznámil s kniežaťom, biskupom a murárom Filipom Gotthardom Schlaffgotschom. Titters vstúpil do jeho služieb a jeho nový mecenáš sa pričinil o to, že získal mnoho pôct, z ktorých najvýznamnejšou bolo získanie šľachtického titulu v roku 1773. Postupne bol hajtmanom Jeseníku, Zlatých hor, pobýval v Javorníku, kde strávil 29 rokov.
V roku 1785 bola ale na biskupstvo uvalená nútená správa a Ditters si s novým správcom nerozumel. Po biskupovej smrti musel v núdzi Jesenicko opustiť. Prijal pozvanie na zámok Červená Lhota, kde napísal svoje pamäti a 24. októbra 1799 zomrel. Je pochovaný v obci Deštná.

</doc>
<doc id="128952" title="Extropia" url="https://sk.wikipedia.org/wiki?curid=128952">
Extropia

Extropia je mierou inteligencie systému, jeho informovanosti, energie, života, vitality, rôznorodosti, komplexity a schopnosti rastu. Je opakom entropie. Tento pojem vyvinul T. O. Morrow (vlastným menom Tom Bell) v januári 1988. Koncept rozpracoval extropista Max More.
Extropisti sa hlásia k spontánnemu poriadku, čo v ich poňatí znamená podporovanie decentralizovaných a dobrovoľných procesov správy spoločnosti, podporovanie tolerancie, slobodného trhu, rozdielnosti myslenia s dlhodobým výhľadom, osobnej zodpovednosti a slobody. 
Bibliografia.
More, Max (collector): Lextropicon. Extropian Neologism. Extropy Institute, Revised January 2002, http://spock.extropy.org/ideas/lextropicon.html 

</doc>
<doc id="129133" title="Kultúra so západnou lineárnou keramikou" url="https://sk.wikipedia.org/wiki?curid=129133">
Kultúra so západnou lineárnou keramikou

Kultúra so západnou lineárnou keramikou (iné názvy: kultúra s lineárnou keramikou v užšom zmysle, kultúra so zadunajskou lineárnou keramikou, staršie: kultúra s volútovou keramikou, volútová kultúra) bola neolitická kultúra v strednej Európe, súčasť kultúry s lineárnou keramikou v širšom zmysle. Datuje sa do cca 5700 pred Kr. – 5000 pred Kr. (resp. do 4700 pred Kr. vrátane želiezovskej skupiny) podľa novšieho datovania, resp. 5000 – 4200 pred Kr. (resp. do 3900 pred Kr. vrátane želiezovskej skupiny) podľa staršieho datovania. Pojem "kultúra so zadunajskou linárnou keramikou" sa v užšom zmysle vzťahuje len na oblasť Zadunajska a jej blízke okolie.
Charakteristika kultúry so západnou lineárnou keramikou.
Kultúra so západnou lineárnou keramikou bola spočiatku rozšíená v okolí západného Maďarska, nakoniec od severovýchodného Francúzska, cez Nemecko, južné Poľsko po Rakúsko, Maďarsko, Srbsko a Moldavsko (okrem územia kultúry s východnou lineárnou keramikou). Nadviazala na starčevsko-krišskú kultúru Veľkej dunajskej kotliny.
Jadro kultúry so západnou lineárnou keramikou tvoria dve fázy:
Kultúra so západnou lineárnou keramikou na Slovensku.
Kultúra so západnou lineárnou keramikou sa vyskytovala na západnom Slovensku (ku koncu aj na strednom Slovensku a na Spiši). Prenikala sem z juhu smerom proti povodiam Moravy, Hrona a Nitry.
Z prvého štádia kultúry (stará lineárna keramika, starý neolit) sa na západnom Slovensku našlo asi 50 osád roľníkov. Väčšinou pretrvali asi 300/400 rokov. Nachádzali sa na sprašových terasách pri tokoch (Morava, Dudváh, Hron, Nitra), menej často na hnedozemných pahorkoch alebo piesočných dunách veľkých nív riek. Z najstaršieho obdobia je keramika ešte veľmi zle vypálená, väčšinou hrubostenná, s drsným nezdobeným povrchom.
Z mladšieho štádia kultúry (mladá lineárna keramika, po novom 5300 – 5000, po starom 4600 – 4300 pred Kr., a želiezovská skupina, po novom 5000 – 4700, po starom 4300 – 3900/3800 pred Kr.), ktoré už máme doložené aj zo stredného Slovenska (Liptov, Zvolen) a zo Spiša, sa zachovalo už viac sídlisk – na rovinách juhozápadného Slovenska bolo asi 300 osád (prakticky po dve/tri v každom katastri dnešnej obce). Keramika je už často vyzdobená okrúhlymi jamkami na strete dvoch línií, ktoré postupne prerastajú do súvislého vrypu (tzv. notové hlavičky). V tomto období neolitickí roľníci kvôli získaniu polí odlesnili rozsiahle územia juhozápadného Slovenska a zdá sa, že sú to územia, na ktorých dodnes les nie je, namiesto neho sa tam vytvorila černozem. Významné sídliská sú Blatné, Čataj, Patince, Cífer-Pác a Bratislava-Mlynská dolina s typickými neolitickými dlhými (až ) domami. Z tohto obdobia sa našli početné plastiky (hlavičky ženy, plastiky s rytím motívu rybej kosti na chrbte, aplikovaná plastika na nádobách, zoomorfná plastika).
Pozri aj.
O želiezovskej skupine, považovanej buď za súčasť kultúry so západnou lineárnou keramikou alebo za samostatnú kultúru, pozri želiezovská skupina.

</doc>
<doc id="129153" title="Dopravný podnik Bratislava" url="https://sk.wikipedia.org/wiki?curid=129153">
Dopravný podnik Bratislava

Dopravný podnik Bratislava, akciová spoločnosť (skrátene DPB, staršie názvy pozri nižšie) je jediným poskytovateľom MHD na území mesta Bratislava, pričom okrem liniek MHD prevádzkuje aj medzinárodnú linku (Bratislava – Rajka), v minulosti aj (Bratislava – Wolfsthal – Hainburg an der Donau) ktorá je od decembra 2019 zrušená.
Prevádzkuje trolejbusovú, autobusovú ako aj električkovú dopravu, pričom posledná menovaná je najstaršou na území Slovenska (prevádzkovaná je nepretržite od roku 1895). Jeho 100% vlastníkom je mesto Bratislava. Prevádzkuje 3 typy dopravy:
Vozidlový park.
Historické vozidlá.
DPB vlastní nasledujúce historické vozidlá:
Autobusy
Električky
Trolejbusy
Výcvikové vozidlá.
Dopravný podnik vlastní 12 vozidiel na výcvik vodičov:
Autobusy
Električky
Trolejbusy
Sumár.
Dopravný podnik Bratislava eviduje 917 vozidiel. Počet prevádzkovaných vozidiel je 857. Priemerný vek vozidiel v bežnej premávke s cestujúcimi je 11,5 rokov, podiel nízkopodlažných vozidiel je 697 vozidiel (81,3%). Celkovo je v prevádzke 563 vozidiel s klimatizáciou, čo tvorí 65,7% z celkového počtu.
Vozovne.
Dopravný podnik Bratislava má 5 vozovní.
Predajne.
DPB prevádzkuje 11 predajní na území Bratislavy. Predajne sú otvorené od pondelka do piatka, pričom predajne na Hlavnej stanici a v podchode na Hodžovom námestí sú otvorené aj v sobotu. Všetky predajne sú v nedeľu a vo sviatok zatvorené. 
Riaditelia.
Počas 125 rokov existencie DPB sa vystriedalo 24 riaditeľov spoločnosti:
Predchádzajúce názvy.
Právne mal podnik tieto názvy:
Fyzicky úplne alebo čiastočne prevzal aj tieto podniky na území mesta:

</doc>
<doc id="129178" title="Master of Puppets" url="https://sk.wikipedia.org/wiki?curid=129178">
Master of Puppets

Master of Puppets je tretí album kapely Metallica, vydaný 21. februára 1986. Album dosiahol 29. priečku v rebríčku Top 200 magazínu "Billboard". Dodnes sa z neho iba v Amerike predalo 8 miliónov kopií. Bol to posledný album, ktorý kapela nahrala s basgitaristom Cliffom Burtonom a platí o ňom, že je to miľník v histórií heavy metalu. Časopis "Rolling Stone" umiestnil "Master of Puppets" na 167. priečku v jeho rebríčku "500 najlepších albumov všetkých čias". Magazín Kerrang! umiestnil album Master of Puppets na druhé miesto zo 100 najlepšich rockových albumov vôbec. Tiež sa umiestnil na prvom mieste v zozname zostavenom na metal-rules.com a v rebríčku "Top 100 Metal Albums of All Time." 
Dodnes sa ho v USA predalo vyše 8 miliónov kusov a celosvetový predaj prekročil 16 miliónovú métu.

</doc>
<doc id="129185" title="Ride the Lightning" url="https://sk.wikipedia.org/wiki?curid=129185">
Ride the Lightning

Ride the Lightning je druhý štúdiový album Metallicy, vydaný 27.jula 1984. Dodnes sa ho v USA predalo vyše 7 miliónov kusov a celosvetový predaj prekročil 20 miliónovú métu.
Kontroverzia.
So stúpajúcou kritickou a komerčnou pozornosťou na tento album, kapela bola prvýkrát obvinená z priklonenia sa ku komercii, a to kvôli pomalšiemu tempu skladieb ako napr. „Fade to Black“, aj keď mnoho fanúšikov oponovalo, že práve táto zmena, viditeľná na albume "Ride the Lightning", pomohla Metallice stať sa takou dôležitou kapelou vo svojom žánri. Tieto obvinenia boli ale neporovnateľné s tými, ktorým kapela čelila po vydaní albumu Metallica v roku 1991, či pri vydaní albumu Load v roku 1996 a v roku 2003 pri albume St. Anger.

</doc>
<doc id="129209" title="Panorama Towers (Bratislava)" url="https://sk.wikipedia.org/wiki?curid=129209">
Panorama Towers (Bratislava)

Panorama Towers (predtým Panorama City) je administratívno-bytový komplex v Bratislave. Dvojica vežiakov je v súčasnosti najvyššími obytnými budovami na Slovensku. Tvoria ich dve 33-podlažné, 112 metrov vysoké veže trojuholníkového pôdorysu. Vo vežiach sa nachádza 606 bytov, súčasťou projektu sú aj kancelárske priestory vysokého štandardu. Názov "Panorama Towers" má znamenať, že budovy výrazným spôsobom ovplyvnia panorámu mesta Bratislava a panoramatický výhľad na mesto bude z oboch veží. Objekt dizajnoval španielsky architekt Ricardo Bofill, a samotný projekt spracovala kancelária PT spol. s r. o., pod taktovkou architekta Juraja Hermanna. Projekt bol niekoľko krát upravovaný a prípravná fáza pred realizáciou trvala niekoľko rokov. Výstavba sa začala v júli 2013 a kolaudácia prebehla v roku 2016. Developerom je J&amp;T REAL ESTATE, A. S. (JTRE) spriaznený s J&amp;T.
Panorama Towers sa nachádza v bezprostrednej blízkosti zrekonštruovanej výškovej budovy Tower 115 a v oblasti, kde je vo výstavbe alebo v pláne viacero výškových budov a mrakodrapov (Sky Park, Twin City, Eurovea 2).
Súčasťou projektu bolo aj zbúranie budovy, ktorá sa nachádzala vedľa Tower 115 a slúžila ako centrála TASR.

</doc>
<doc id="129217" title="Soufrière (Guadeloupe)" url="https://sk.wikipedia.org/wiki?curid=129217">
Soufrière (Guadeloupe)

Soufrière je názov aktívneho stratovulkánu, nachádzajúceho sa na západnej polovici ostrova Guadeloupe. S výškou 1 467 m je to zároveň najvyšší vrch Malých Antíl. Vek vulkánu sa odhaduje na 200 000 rokov. Približne pre 100 000 rokmi sa následkom plínijskej erupcie vytvorila kaldera, neskôr v nej vyrástol nový kráter. Po dvoch kolapsoch kaldery (pred 11 500 a 3 100 rokmi) nadobudla sopka súčasný tvar.
Erupcie.
Soufrière je pomerne pokojne eruptujúci vulkán, na rozdiel od "nedaľekého suseda" - sopky Soufrière Hills na Montserrate. Prvé historicky zaznamenané erupcie sú z roku 1690, odvtedy vybuchla asi sedemkrát. Posledná erupcia z roku 1976 si vyžiadala evakuáciu obyvateľov mesta Basse-Terre. O tejto erupcii bol natočený aj dokumentárny film Wernera Herzoga - "La Soufrière".
Turistika.
Sopka sa nachádza v Národnom parku Guadeloupe a je jeho najvyšším vrcholom. Na vrchol vedie viacero turistických trás.

</doc>
<doc id="129251" title="Calea zacatechichi" url="https://sk.wikipedia.org/wiki?curid=129251">
Calea zacatechichi

Calea zacatechichi, tiež "Calea ternifolia", (ľudovo horká tráva, list bohov, psia marihuana, zacatechichi) je rastlina, ktorú domorodí Mexičania kmeňa Chontal v mexickom štáte Oaxaca používajú na komunikáciu so svetom duchov/bohov a veštenie, ako liek proti horúčke, proti vracaniu a na podporu chute do jedla. Podľa moderných štúdií rastlina zvyšuje u konzumenta aj počet snov, aj schopnosť ich zapamätania. Rastlina sa podáva rôzne – fajčí sa, robí sa z nej čaj, nakladá sa do alkoholu a podobne.
V populárnej kultúre.
Americký dirigent David Woodard, ktorý na svojom panstve v San Franciscu pestoval "calea zacatechichi", skomponoval moteto s názvom „Calea Zacatechichi“, ktorý nahral s detským speváckym zborom.

</doc>
<doc id="129279" title="Kuštanovická skupina" url="https://sk.wikipedia.org/wiki?curid=129279">
Kuštanovická skupina

Kuštanovická skupina alebo kuštanovická kultúra alebo kuštanovický typ (= ?severopotiská halštatská skupina) bola kultúra v halštatskej dobe na východnom Slovensku, v severovýchodnom Maďarsku a v Podkarpatskej Ukrajine. Niekedy sa v novšej literatúre zvykne považovať za súčasť vekerzugskej kultúry.
Pomenoval ju J. Böhm podľa mohylníka v Kuštanoviciach (po ukrajinsky Kuštanovicia), ktorý koncom 19. storočia objavil T. Lehoczky a neskôr J. Böhm v rokoch 1919 – 1931. Mohyly obsahovali vždy niekoľko urnových hrobov, spravidla pod úrovňou vtedajšieho terénu.
Kuštanovická skupina patrila do nomádskej kultúrnej sféry. Spolu so sedmohradskou skupinou/kultúrou a vekerzugskou skupinou/kultúrou patrí medzi tzv. trácko-skýtske kultúry/skupiny. Z etnického hľadiska išlo asi o severotrácke kmene, dávnejšie sa skupina pripisovala Skýtom.
Kuštanovická skupina je nomádska, ale zahŕňa aj vplyvy predchádzajúcej lokálnej kultúry – gávskej kultúry (somotorský typ).
Nálezy tejto kultúry sú slabo preskúmané (Nižná Myšľa, Michalovce, Rada).Sídliská sa dosiaľ nenašli, našli sa však mohylové pohrebiská (Stanovo, Bilka, Drorobratov). V mohylách boli hroby jednotlivcov a skupinové hroby, vždy žiarové. Našla sa aj keramika, vzácne sú nádoby vyrobené už na hrnčiarskom kruhu (Michalovce, Kolodno).
Na Slovensku trvala od začiatku halštatskej doby asi až zhruba do roku 300 pred Kr. (stará laténska doba).

</doc>
<doc id="129318" title="Gávska kultúra" url="https://sk.wikipedia.org/wiki?curid=129318">
Gávska kultúra

Gávska kultúra bola archeologická kultúra v 13. – 11. storočí pred Kr. (teda v mladej bronzovej dobe) v severovýchodnom Maďarsku, v Podkarpatskej Rusi, Sedmohradsku, Moldavsku a na východnom Slovensku (Východoslovenská nížina, Košická kotlina a niektoré oblasti Šariša), v širšom zmysle až do 8. storočia pred Kr. (teda v neskorej bronzovej dobe), ale vtedy už len najmä na východnom Slovensku a v priľahlej Podkarpatskej Rusi (najmä tzv. somotorský typ). V neskorej dobe bronzovej na ňu najmä na Ukrajine nadviazala gávsko-holihradská kultúra (gávsko-holihradský kultúrny komplex), ktorá v širšom zmysle zahŕňa aj (neskorú) gávsku kultúru.
Je pomenovaná podľa pohrebiska Gáva v Maďarsku. Pomenovala ju A. Mozsolicsová v roku 1957.
Vznikla z otomanskej kultúry a kultúry Suciu de Sus.
Slovensko.
Na východnom Slovensku okolo 1200 pred Kr. nahradila pilinskú kultúru a kultúru Suciu de Sus. Trvala tu až do konca bronzovej doby – do 750 pred Kr.
Charakteristické je budovanie hradísk (Lysá Stráž, Nižný Tvarožec-Pivničky, Šarišské Sokolovce, Obišovce, Koňuš-Starý Koňuš, Hradová hura), svojrázna keramika a rozsiahla metalurgia bronzu (šperk, zbrane, panciere, prilby, súpravy na pitie, nádoby). Vzácnym príkladom pokročilých bronziarských techník je nález zadnej časti plechového panciera z Čiernej nad Tisou. Z Obišoviec pochádza unikátny nález dvoch bronzových kolies so 4 spicami pochádzajúcich z ľahkého dvojkolesového bojového voza (bigy), ťahaného koňmi.
V záverečnej fáze gávskej kultúry (Ha B3 – 8. stor. pred Kr.) hovoríme na Slovensku a na priľahlej Ukrajine o tzv. somotorskom type (Somotor – hradisko a pohrebisko; Vojatín – pohrebisko).

</doc>
<doc id="129324" title="…And Justice for All (album)" url="https://sk.wikipedia.org/wiki?curid=129324">
…And Justice for All (album)

…And Justice for All je štvrtý štúdiový album kapely Metallica, vydaný 7. septembra 1988. Je to prvý album, na ktorom sa objavil nový basgitarista Jason Newsted, ako aj prvý album bez pôvodného basgitaristu Cliffa Burtona, kvôli jeho smrti v septembri 1986. Na obale je vpredu rozbitá a zviazaná socha "Pani Spravodlivosti", s jednou z váh naplnených dolármi a so slovami '…And Justice for All' (Spravodlivosť pre všetkých) po pravej strane. Dodnes sa ho v USA predalo vyše 9 miliónov kusov a celosvetový predaj prekročil 17 miliónovú métu.
Dejiny.
Ako posledný album veľkej trilógie albumov Metallicy, medzi ktoré patria ešte "Ride the Lightning" (1984) a "Master of Puppets" (1986), je toto najväčší hudobný komplex klasických thrash metalových albumov kapely osemdesiatych rokov. Pre veľa fanúšikov a hudobných kritikov je tento album konečný produkt vývoja Metallicy a thrash metalového štýlu. Tak ako na predchádzajúcich albumoch, texty na "…And Justice for All" rozoberajú politiku a sociálne problémy. Textár James Hetfield je viac priamy vo svojich názoroch ako kedykoľvek predtým, ale aj napriek jeho agresívnemu štýlu spevu, texty sa odvolávajú na priamu konfrontáciu alebo na prosby po revolučnej zmene.
V "…And Justice for All" pokračuje vývoj štruktúry skladieb tak charakteristických pre thrash metal. Tak, ako na "Master of Puppets", skladby na tomto albume sú dlhé a majú mnoho rôznych, jedinečných riffov, čiastočne počas stredných častí skladieb. Produkcia tohto albumu predstavuje dôležitý vývoj v histórií metalu pre svojú jedinečnú atmosféru. Ulrichové kopáky „nedunia“, ale namiesto toho „klikajú“ (zvýšením frekvencie a používaním mince). Použila sa novozélandská 50-centová minca prilepená na kopák a keď naň udrie šľapka, tak vznikne „Metallica click“. Rýchlo sa však poškodzuje blana na bubne. Jedna z najznámejších Hetfieldových a Ulrichových kontroverzií je s basgitaristom Jasonom Newstedom a to, že albumu skoro chýba basgitarový zvuk. Štandardné vysvetlenie je to, že Newsted chýbal pri mixovaní albumu (kde mohol vyjadriť svoj názor) a druhá možnosť je jeho „novosť“ v kapele po tragickej smrti Cliffa Burtona v septembri 1986.
Kapela sa vyjadrila pre svoj klubový magazín "SO WHAT!", že by chceli zremixovať celý album lebo bicie a gitary úplne prehlušujú basgitaru. Niektorí ľudia si myslia, že to bolo preto, že Jason Newsted bol nový v kapele a oni ho chceli frustrovať, ale veľa ľudí, medzi nimi aj sám Newsted, sa vyjadrili, že je to kvôli kopírovaniu gitarových liniek basovými.
Album bol nominovaný v roku 1989 na cenu Grammy za najlepšiu Hard Rock/Metalový album ale kontroverzne prehral s albumom "Crest of a Knave" od Jethro Tull.
„One“ bol prvý hudobný videoklip Metallicy a vyvolal kontroverzné reakcie medzi fanúšikmi, ktorí si vážili postoj kapely proti MTV a iným formám komercializácie metalu.
Keď bol album znovu vydaný po Grammy fiasku, na obale bola nálepka na ktorej stálo "Grammy Winners for Best HardRock/HeavyMetal of 1989" (Víťazi Grammy za Hard Rock/Heavy Metal roku 1989) ale slovo víťazi bolo preškrtnuté a nahradené slovom "LOSERS" (Porazení).
Živé vystúpenia.
Štruktúry skladieb na "…And Justice for All" boli také komplexné, že kapela samotná mala nejaké problémy odohrať presne svoje skladby na koncertoch počas Damaged Justice Tour. Kapela prehlásila, že práve tieto ťažkosti boli hlavný dôvod pre relatívne ľahšie štruktúrovanie skladieb na ich nasledujúcom albume "Metallica". Hammett povedal: "Jedného dňa, potom ako sme zahrali 'Justice' a odišli sme z pódia, niekto z nás povedal, 'už nebudeme kurva hrať nikdy tú pesničku'" 
Napriek tomu, skladba „One“ sa rýchlo stala permanentnou súčasťou na koncertoch odkedy bol vydaný album.
„The Frayed Ends of Sanity“ a „To Live is to Die“ sú posledné skladby, ktoré dodnes neboli celé odohraté. Kapela hrala len určité časti počas sól a jamov.
Počas turné 2003 – 2004 Madly in Anger with the World Tour, mnoho skladieb z abumu sa začalo znovu objavovať na koncertoch, dokonca bol aj debut „Dyers Eve“.
Zaujímavosti.
Japonská verzia albumu obsahuje coververziu skladby „The Prince“ od kapely Diamond Head, ktorá sa hudobne nehodila na album a objavila sa neskôr na albume "Garage Inc."

</doc>
<doc id="129353" title="Mozzarella" url="https://sk.wikipedia.org/wiki?curid=129353">
Mozzarella

Mozzarella je mäkký syr z talianskej Kampánie.
Mozzarella má tvar oválnej loptičky a uskladňuje sa v miskách alebo pevne uzavretých vreckách obsahujúcich srvátku. Mozzarela má snehobielu farbu a veľmi tenkú lesklú kôru. Štruktúra mladého syra je pomerne pružná a poddajná a dá sa celkom ľahko krájať. Ako syr zreje, stáva sa mäkkším a zintenzívňuje sa jeho chuť.
Mozzarella je syr vyrobený z takzvanej "točenej sýreniny". Aby sa mlieko zrazilo, pridáva sa doň iniciačná kultúra a syridlo. Sýrenina sa pokrája na veľmi malé kúsky a nechá sa usadiť. Potom sa vytiahne zo srvátky a miesi sa v horúcej vode, až kým sa z nej nevytvorí hladká a lesklá masa. Z nej sa odkrajujú malé kúsky, formujú sa do loptičiek, namáčajú do slaného roztoku a balia.
Použitie.
Mozzarella sa najčastejšie pridáva na pizzu, cestoviny, mäso, do šalátov. Najznámejším predjedlom je šalát Caprese. Tento typicky letný šalát je jedným z najľahších šalátov, aké môže talianska kuchyňa ponúknuť. 

</doc>
<doc id="129481" title="Soufrière (Svätý Vincent a Grenadíny)" url="https://sk.wikipedia.org/wiki?curid=129481">
Soufrière (Svätý Vincent a Grenadíny)

Soufrière je aktívny stratovulkán, nachádzajúci sa v severnej časti ostrova ostrov Svätý Vincent v Karibiku. Vrchol sopky je tvorený 1,6 km širokým kráterom, ktorého severovýchodná stena je porušená následkom erupcie v roku 1812. V kráteri sa nachádza vulkanické jazierko a v jeho strede menší vulkanický dóm, pochádzajúci z erupcie v roku 1979.
Je to najmladšie vulkanické centrum ostrova (staršie sopečné útvary sú "Morne Garu", "Grand Bonhomme" a celá juhovýchodná časť ostrova). Historicky doložené erupcie Soufrière sú z rokov 1718, 1784, 1812, 1814, 1902, 1971 a 1979. Výbuchy v rokoch 1812, 1902 a 1979 boli veľmi veľké (objem vyvrhnutých produktov bol rádovo desiatky miliónov m3) a vyžiadali si aj obete na životoch (erupcia v roku 1902 usmrtila asi 1 600 obetí).
Freatická explózia, ktorá začala 6. mája 1902 sa odohrala len dva dni pred katastrofou na ostrove Martinik, keď správy o výbuchu Soufrière zapríčinili, že obyvatelia mesta Saint-Pierre nedbali na varovné signály sopky Pelée, neopustili mesto a na nasledujúci deň ich usmrtili početné pyroklastické prúdy, rútiace sa dole svahmi vulkánu.

</doc>
<doc id="129514" title="Otomanská kultúra" url="https://sk.wikipedia.org/wiki?curid=129514">
Otomanská kultúra

Otomanská kultúra alebo otomansko-fűzesabonský komplex (v Maďarsku chápaná ako dve sukcesívne kultúry otomanská kultúra a fűzesabonská kultúra) bola kultúra v starej bronzovej dobe (niekedy pred 1450 pred Kr. (asi 16. storočie pred Kr. – 1450 pred Kr.) podľa konvenčného datovania resp. pred 1600 pred Kr. podľa novšieho datovania) v severozápadnom Rumunsku (pôvodné územie), východnom Maďarsku, juhozápadnej Podkarpatskej Rusi a na Slovensku vo Východoslovenskej nížine, v Košickej kotline a na Spiši (infiltrovaná bola aj na juhozápadné Slovensko).
Delenie.
Delí sa na tri fázy:
Charakteristika.
Pochovávalo sa v prvej fáze žehom, v druhej fáze kostrovo v skrčenej podobe, v tretej fáze birituálne. Stavali sa nížinné neopevnené a veľké opevnené osady tellového charakteru stavané najmä na ostrožných návršiach s náznakmi urbanizácie zástavby (Košice-Barca), ďalej doklady obchodu s jantárom, rozvoj stavebnej techniky s kamennou architektúrou opevnení, vysoká úroveň kovovýroby a spracovania bronzu, štylizované zvieracie plastiky, bochníkovité a antropomorfné idoly, mykénsky motív špirály a koncentrických krúžkov na kostených bočniciach úzd, keramike a šperkoch a vrcholne pestrá a kvalitná keramika (asi remeselne vyrábaná; zastúpené sú aj cedidlá, prenosné piecky pyrauny a kultové nádobky). Obyvateľstvo sa zaoberalo obrábaním pôdy, chovom domácej zveriny, ale i poľovníctvom. Kultúra sa v mnohom podobala maďarovskej kultúre.
Otomanská kultúra na Slovensku.
U nás sú tri fázy zastúpené takto:
Osada Košice-Barca je významná riešením zástavby s domami zoskupenými do štyroch radov, ktoré pretínali čiastočne vydláždené ulice, ktoré pripomína neskoršie mestá a nemá v súvekej strednej Európe obdobu. V Gánovciach sa zas v záverečnej fáze otomanskej kultúry v kultovej studni našla železná ("sic!") časť dýky alebo kosáka. Zrejme sa sem dostala obchodom z Chetitskej ríše.

</doc>
<doc id="129524" title="Kultúra Chłopice-Veselé" url="https://sk.wikipedia.org/wiki?curid=129524">
Kultúra Chłopice-Veselé

Kultúra/skupina Chłopice-Veselé alebo chłopicko-veselská skupina/kultúra bola skupina/kultúra na začiatku bronzovej doby (podľa rôznych zdrojov 2 3002 200 alebo 2 0001 900 alebo 1 8501 750 pred Kr.) v Malopoľsku, Hornom Sliezsku, na Morave a na juhozápadnom Slovensku. Patrí do epišnúrového komplexu.
Je príbuzná s typom Počapy na hornom Dnestri.
Z Poľska sú známe sídla (Chłopice, Iwanowice) aj pohrebiská, zo Slovenska a Moravy len pohrebiská (Veselé, Ivanka pri Dunaji, Brezová pod Bradlom, Uherské Hradiště-Sady, Sudoměřice, Hulín).

</doc>
<doc id="129534" title="Koštianska kultúra" url="https://sk.wikipedia.org/wiki?curid=129534">
Koštianska kultúra

Koštianska kultúra alebo koštianska skupina bola kultúra/skupina v starej bronzovej dobe (konkrétne cca 1850 – cca 1 500 pred Kr. podľa konvenčného datovania, ale podľa novšieho datovania zrejme o stáročia skôr) na východnom Slovensku (Východoslovenská nížina, Košická kotlina a Spiš). Patrí do epišnúrového komplexu. Pomenovaná je podľa Koštian, dnes miestnej časti Valalík pri Košiciach.
Sú pre ňu typické rozsiahle kostrové pohrebiská (Perín, Košice, Čaňa, Valaliky-Všechsvätých, Dúbravka, Lastovce, Žehra – Dreveník, Spišské Tomášovce). Pochovávanie je kostrové. Nachádzame tu aj sibinské náušnice a najstaršie bronzové sekerky v strednej Európe. Keramika je spočiatku šnúrová.
Vyvinula sa zo skupiny Nyírség-Zatín.
Rozlišujú sa dve fázy:

</doc>
<doc id="129673" title="Zbohom zbraniam" url="https://sk.wikipedia.org/wiki?curid=129673">
Zbohom zbraniam

Zbohom zbraniam (; 1929) je román Ernesta Hemingwaya, dej sa odohráva na talianskom fronte počas Prvej svetovej vojny. Kniha bola vydaná v roku 1929, rozpráva príbeh poručíka („Tenente“), ktorý je zároveň rozprávač, Frederica Henryho, ktorý má na starosti sanitky poľnej nemocnice v Talianskej armáde. Názov diela pochádza z básne anglického dramaturga Georgea Peelea.
Zbohom zbraniam je príbeh lásky medzi Američanom Fredericom Henrym a Catherine Barkleyovej na pozadí 1. svetovej vojny, cynizmu a bojov. Toto dielo zabezpečilo Hemingwayovi status moderného amerického spisovateľa a zároveň to bol aj jeho prvý bestseller.
Román sa dočkal v roku 1930 divadelnej adaptácie a následne aj filmovej adaptácie v roku 1932 (remake v roku 1957). Film z roku 1996 Láska a vojna popisuje Hemingwayov život vodiča sanitky.
Obsah.
Román je rozdelený do piatich kníh. V prvej knihe zoznamuje Rinaldi Frederica s Catherine, Frederic zvedie Catherine čím sa začína ich vzťah. Na fronte je Frederic zranený mínometným granátom a je prevezený do nemocnice v Miláne. V druhej knihe sa prehlbuje vzťah Catherine a Frederica počas leta stráveného v Milánskej nemocnici. Frederic sa zaľúbi do Catherine a ešte predtým ako je preliečený je Catherine v treťom mesiaci tehotenstva. Frederik sa v tretej knihe vracia k svojej jednotke ale krátko na to Rakúšania prelomia talianske línie V Bitke pri Caporette a talianska armáda je prinútená k ústupu. Počas ústupu Frederica zatkne „bojová polícia“ a odvlečie na miesto kde vypočúvajú a následne súdia dôstojníkov za „zradu“ ktorá viedla k talianskej porážke. Keď si Frederic uvedomí že každý vypočúvaný je popravený, uniká skokom do rieky. V štvrtej knihe sa Frederic stretáva s Catherine a spolu ujdú na člne do Švajčiarska. V piatej knihe žijú Frederic a Catherine pokojný život v horách až kým nenadíde čas pôrodu. Po dlhom a bolestivom pôrode sa im narodí mŕtvy syn. Catherine následne začne silne krvácať a zomiera. Román sa končí tým ako sa Frederic vracia v daždi naspäť do hotela.
Téma.
Román o láske, ktorá prišla v nevhodný čas, chcela ho poprieť a vymaniť sa z neho, a možno práve preto stroskotala. Román opisuje romantický milostný vzťah amerického poručíka Fredericka Henryho, ktorý slúži ako dobrovoľník v talianskej armáde a sestričky Catherine Barkleyovej, ktorí sa náhodou stretávajú v jednej ošetrovni - na ich osudoch autor dokumentuje hrozné okamihy a účinky 1. svetovej vojny.
Idea.
Vyjadrenie nezmyselnosti vojny, označenie vojny ako symbolu všeobecného chaosu a zbytočného umierania a ničenia ľudských hodnôt v kontraste s láskou.
Prostredie.
Začiatok sa odohráva na talianskom fronte v okolí mestečka Gorizia. Postupne sa dej posúva ako Taliani postupujú ďalej do hôr. Po zranení odchádza Henry na liečenie do Milána, neskôr sa znova vracia, potom je ale vydaný rozkaz na ústup, vtedy Henry uteká naspäť do Milána, kam medzičasom odišla aj Catherine Barkleyová. Spolu následne utekajú do Švajčiarska.
Celý dej sa odohráva cez 1. svetovú vojnu

</doc>
<doc id="129740" title="Kultúra zvoncovitých pohárov" url="https://sk.wikipedia.org/wiki?curid=129740">
Kultúra zvoncovitých pohárov

Kultúra zvoncovitých pohárov alebo staršie kultúra zvoncových pohárov bola kultúra na mnohých miestach západnej a strednej Európy a Maroka zhruba v rokoch 2900 pred n.l. až 1800/1700 pred n.l. (kalibrované údaje – datovanie sa líši podľa lokality), s jadrom azda okolo 2400 pred n.l. až 1800/1700 pred n.l., teda v eneolite a na začiatku bronzovej doby.
Názvoslovie.
Kultúra je nazvaná podľa keramických pohárov, ktoré pripomínajú tvarom prevrátený zvon. Tieto poháre majú okrem toho nezvyčajne spracovanú hlinu a červeno zafarbený povrch, spravidla s vkolkovanou výzdobou v horizontálnych pásoch.
Výskyt kultúry zvoncových pohárov.
Nachádzame ju konkrétne na (nesúvislých) územiach:
Do tejto kultúry časovo a územne spadá napr. aj Stonehenge a Avebury.
Rozdelenie.
Delí sa na viacero lokálnych skupín, napr.:
Okolo roku (pri konvenčnom datovaní) 2000 pred Kr. táto kultúra okrajovo zasiahla západné Slovensko v podobe skupiny Leitha (Leithaprodersdorf) z Rakúska.
Pôvod a charakteristika.
Vznik kultúry je predmetom častých sporov, možno preto povedať, že je dodnes neistý. Sú aj názory, že do Európy prišla z Maroka (teda z Afriky). Najpravdepodobnejší je azda pôvod na Pyrenejskom polostrove. Je veľa dôvodov domnievať sa, že išlo o osobitné etnikum: podľa antropologických výskumov a nálezov sa nositelia tejto kultúry odlišujú od okolitej domácej populácie – majú krátku, širokú a vysokú lebečnú dutinu s veľkou širokou tvárou, vysokou dolnou čeľusťou, vyššími očnicami a užším, veľmi výrazným nosom. V Poľsku a Nemecku vidno známky miešania tejto populácie s domácou populáciou.
V kontinentálnej Európe sa ľud tejto kultúry venoval predovšetkým poľnohospodárstvu a asi aj vyhľadávaniu medených rúd a ich spracúvaniu. V Anglicku sa venoval poľnohospodárstvu, pastierstvu a ťažbe pazúrika. V strednej Európe je kultúra známa len z pohrebísk (spravidla kostrové), v Maďarsku a na Morave a v Čechách aj zo sídlisk.

</doc>
<doc id="129754" title="Butrus Butrus-Gálí" url="https://sk.wikipedia.org/wiki?curid=129754">
Butrus Butrus-Gálí

Butrus Butrus-Gálí (iný prepis ...Ghálí; * 14. november 1922, Káhira, Egypt - † 16. február 2016, Káhira) bol egyptský diplomat a politik. V rokoch 1992 až 1996 bol šiesty generálny tajomník OSN.
Kariéra.
Narodil sa v kresťanskej koptskej rodine (Butrus je arabský variant mena Peter). Vyštudoval Káhirskú univerzitu v roku 1946, v roku 1949 získal doktorát z medzinárodného práva na Parížskej univerzite a diplom z medzinárodných vzťahov od Parížskeho inštitútu pre politické štúdie. Toho istého roku bol ešte menovaný do pozície profesora medzinárodného práva a medzinárodných vzťahov na Káhirskej univerzite.
Slúžil ako štátny tajomník ministerstva zahraničia OSN od roku 1977 do začiatku roku 1991. Na pár mesiacov sa potom stal zástupcom ministra zahraničia.
V roku 1991 bol menovaný generálnym tajomníkom OSN a 1. januára 1992 do tohto úradu nastúpil. Počas svojho úradu bol kritizovaný za nezvládnutie OSN zasiahnuť v Rwande, počas Rwandskej genocídy, taktiež bol kritizovaný zato, že nedosiahol intervenciu OSN počas občianskej vojny v Angole. V roku 1996, keď mu skončilo prvé funkčné obdobie, navrhli tri africké krajiny rezolúciu, ktorá by mu umožňovala zotrvať v úrade ešte na druhé funkčné obdobie. USA však tento návrh vetovali. Butrus Ghálí sa tak stal prvým a zatiaľ jediným generálnym tajomníkom OSN, ktorý slúžil iba jedno funkčné obdobie. 
V roku 2004 v rozhovore pre egyptskú televíziu nazval Butrus Ghálí USA "totalitným režimom".

</doc>
<doc id="129785" title="Vodná fajka" url="https://sk.wikipedia.org/wiki?curid=129785">
Vodná fajka

Vodná fajka má v rôznych kútoch sveta odlišné pomenovanie (podľa histórie a pôvodu krajiny, z ktorej sa vodná fajka ďalej rozširovala) ako napríklad: en. "hookah"; hi. "ɦʊqqa ("huka")"; tr. "nargile"; gr. "ναργιλές"; ar. "argilee;" fa. "shisha" "("šiša");" ... a iné.
Princíp.
Vodná fajka funguje na princípe ochladzovania dymu prebublávaného cez studenú vodu, v ktorej sa zachytávajú hrubé nečistoty - ako je napríklad vytečená melasa z tabaku alebo popol z vyhoreného uhlia.
Základom dobre pripravenej vodnej fajky je predovšetkým korunka (kotlík) so správne naplneným tabakom. Tabak je ohrievaný teplom od rožhavených uhlíkov, ktoré sú vložené do HMS (Heat Management System) alebo sú položené na dierkovanom alobale, ktorý je natiahnutý na korunke. Dym od tabaku naloženého do korunky, postupuje cez rúrku (stem) smerom nadol, pod hladinu studenej vody napustenej do vázy. Cez vodu potom dym prebubláva na jej hladinu a odtiaľ do tela fajky (do srdca / komôrky / základne), kde sa nachádza vyústenie (konektor) pre hadicu. Hadica je ukončená tzv. náustkom, cez ktorú fajčiar hlbokými vdychmi inhaluje dym do pľúc.
Na zohrievanie tabaku kedysi slúžilo tlejúce uhlie vytiahnuté z ohniska alebo rýchlo-zápalné uhlie (slangová skratka: „RZU“), ktoré sa používalo pri pálení vonných bylín, driev, či kadidla. V súčasnosti sú veľmi populárne kokosové uhlíky, ktoré sa vyrábajú už aj špeciálne len pre účel použitia s vodnou fajkou. Vyrábajú sa zo škrupín kokosových orechov a neobsahujú také veľké množstvo dechtu a škodlivých látok, ako obsahovali pôvodné uhlíky. Kokosové uhlie s veľkosťou strany 25 mm vydrží tlieť (horieť) po dobu asi 100 minút. V prípade použitia veľmi objemnej korunky s väčším množstvom tabaku, je vhodné po asi 1 hod. od začatia fajčenia zapáliť a doložiť aspoň 1 - 2 ks čerstvo rozpálených kokosových uhlíkov, aby sa spotreboval celý obsah naloženého tabaku v takejto objemnej korunke. Objemnejšie korunky s veľkým množstvom tabaku môžu vydržať aj 2-3 hodiny celkovej doby sedenia pri vodnej fajke, avšak kokosové uhlíky majú výdrž len okolo 100 minút. Pri použití malého alebo stredného objemu korunky, jedno posedenie pri vodnej fajke potrvá cca 1 až 1.5 hodiny, než sa všetok tabák spotrebuje.
Tabak pre vodné fajky je možné kúpiť dnes už s rozličnými príchuťami. V Európe sú obľúbené tabaky s ovocnými a sladkými príchuťami ako napríklad: jablko, melón, čučoriedka, mäta, hrozno, coca-cola, atď. V arabských štátoch sú obľúbené predovšetkým silnejšie tabaky, v ktorých sa nachádza viac nikotínu (tabákové listy pri výrobe nie sú tak intenzívne prepierané vo vode) a zvyčajne sa fajčia už bez arómy / príchute – ako napríklad zn. Zaghloul. V Amerike fajčiari obľubujú taktiež silnejšie a tiež ochutené tabaky, ako napríklad zn. Tangiers.
Dejiny.
Vodná fajka sa vyvinula z indickej „huky“. Pri používaní huky sa do hlineného kotlíka (forma dnešnej hlinenej korunky určenej k vodnej fajke, tureckého typu + s väčšími rozmermi) položil tabak so žeravým uhlím. Dym z tabaku bol vedený rúrkou, do vydlabaného kokosového orecha, v ktorom bola do polovice naplnená voda. Z kokosového orecha sa dym inhaloval malým otvorom na jeho boku alebo predĺženou pevnou rúrkou, ktorá viedla do úst fajčiara.
Postupom času sa vodná fajka rozširovala do celého sveta. Podľa súčasnej histórie prvé zmienky naznačujú masové rozširovanie kultu vodných fajok v Arábii a v osmanskej Malej Ázii. Dnes je obľúbená najmä na Strednom východe, v Grécku a Turecku. Veľmi populárna bola od 17. storočia práve v Malej Ázii, kde bola súčasťou miestnej gréckej a tureckej kultúry. Po roku 1923, keď sa konala Grécko-turecká výmena obyvateľov sa vodná fajka spolu s Maloázijskými Grékmi dostala aj do Grécka, kde sa stala symbolom gréckeho štýlu rembetiko a bola spájaná aj s kriminálnymi kruhmi (s ich životným štýlom). Piesne v štýle rembetiko často ospevovali vodnú fajku, rovnako ako aj niektoré turecké piesne.

</doc>
<doc id="129898" title="Želiezovská skupina" url="https://sk.wikipedia.org/wiki?curid=129898">
Želiezovská skupina

Želiezovská skupina bola kultúrna skupina v neolite (cca 5000 – 4700 pred Kr. [prípadne pred 5000 pred Kr.] podľa novšieho datovania, resp. 4300 – 3900 pred Kr. podľa staršieho datovania) na juhozápadnom Slovensku, v západnom Maďarsku, v priľahlom Rakúsku, na južnej Morave, v južnom a juhovýchodnom Poľsku a na Spiši.
Pomenoval ju H. Mitscha-Märheim podľa nálezov vo Veľkom Peseku, ktorý je dnes časťou obce Sikenica (ktorá bola časťou Želiezoviec v rokoch 1986 – 1992). Archív vykopávok bol po objavení uložený v Želiezovciach.
Je priamym pokračovaním kultúry so západnou lineárnou keramikou (s podielom juhovýchodných vplyvov) a niekedy sa klasifikuje ako posledná fáza kultúry s lineárnou keramikou.
Delí sa na 4 chronologické stupne. V prvom vidno transformáciu techniky a tematiky výzdoby mladej lineárnej keramiky. V ďalších dvoch sa skupina vyhraňuje ako svojrázny útvar. V poslednej fáze (prelengyel) badať v želiezovskej skupine impulzy na vznik lengyelskej kultúry, dokazuje to napríklad hrob v Dvoroch nad Žitavou.
Dnes je známych vyše 1000 katastrov s lokalitami (väčšinou sídliskami) želiezovskej skupiny. Najvýznamenšie náleziská na Slovensku: Dvory nad Žitavou, Horné Lefantovce, Iža, Patince, Štúrovo, Šarovce, Sikenica.
Lineárna keramika želiezovskej skupiny sa vyznačuje tým, že má ornament rytý a maľovaný (červený, občas žltý) a lineárna ornamentika je veľmi bohatá. Tvar jej nádob bol väčšinou hruškovitý. Z tohto obdobia pochádzajú aj prvé vŕtané kamenné nástroje a obilné zásobné jamy. Nositelia želiezovskej skupiny budovali rozľahlé osady s veľkými kolovými domami (Štúrovo, Šarovce, Dvory nad Žitavou). Sídliská sú pri vodných tokoch v nížinatých úrodných oblastiach na terasách sprašových svahov a na pieskových dunách. Početné sú nálezy importov (vinčianska kultúra, szakálhátska skupina, bukovohorská kultúra a pod.)

</doc>
<doc id="129911" title="Polgárska kultúra" url="https://sk.wikipedia.org/wiki?curid=129911">
Polgárska kultúra

Polgárska kultúra alebo polgársky (kultúrny) okruh bola kultúra/kultúrny okruh na konci neolitu a začiatku eneolitu na východnom Slovensku, východnom Maďarsku, západnom Rumunsku a v Podkarpatskej Rusi. Spadá do rokov: podľa novšieho datovania cca 4500 (alebo skôr) – 3600/3400 pred Kr., podľa staršieho datovania cca 3700 – 2800 pred Kr.
Skladá sa z nasledujúcich skupín/kultúr (ak hovoríme o polgárskej "kultúre" sú to skôr skupiny a fázy, ak o polgárskom "okruhu" sú to skôr kultúry; bez ohľadu na označenie, sú to obsahovo väčšinou vývojové fázy):
Slovensko.
Na Slovensku sa vyskytovali (v chronologickom poradí):
Na východnom Slovensku sa začína nadviazanín na zásah potiskej kultúry (ktorý sa začal v období tzv. skupiny Ižkovce a pokračoval ako skupina Čičarovce A).
skupina Čičarovce (náleziská Zemplín-osada, Veľké Raškovce, Čičarovce A a B-hroby) časovo zodpovedá záveru lengyelu I na západe a charakteristická valcovitými nádobami, putňami, misami na dutých nôžkach, pohármi a podobne. Skupinu Čičarovce delíme na stupne Čičarovce A a B, pričom B sa už považuje za prechod medzi potiskou a nasledujúcou polgárskou kultúrou. Pohrebisko Čičarovce je významné viacerými nálezmi, najmä prvými medenými predmetmi z východného Slovenska a zvláštnym pochovávaním mužských šamanov (možný doklad prechodu k patriarchátu). Už v skupine Čičarovce B sa prejavil nový štýl keramiky s prevládaním maľovaného ornamentu a inak stvárnených hlinených sošiek žien. Badať vplyvy zo severných území. Ustálilo sa pochovávanie v skrčenej polohe.
Nasledujúca skupina, skupina Csöszhalom-Oborín, má typickú bielo-červenú maľovanú keramiku (náleziská Oborín, Egreš, Hrčeľ).
Nasledovala prototiszapolgárska fáza (skupinu), tiszapolgárska skupina, bodrogkeresztúrska skupina a lažnianska skupina. Kultúra sa vyskytovala na Východoslovenskej nížine, Košickej kotline, lažnianska skupina aj v Šarišskej vrchovine. Osady sa budovali v rovinatých terénoch, na terasách vodných tokov alebo nízkych návršiach. Pohrebiská tiszapolgárskej a bodrogkeresztúrskej skupiny svedčia o veľkých majetkových rozdieloch. Prototiszapolgárska skupina (nálezisko Lúčky v okrese Michalovce) je charakteristická.lešteným ornamentom na keramike a plochými plastikami. Tiszapolgárska skupina (náleziská osád: Lúčky, Tibava, Barca, náleziská pohrebísk: Tibava, Veľké Raškovce, Malé Raškovce) je charakteristická prvým výskytom zlatých výrobkov na (východnom?) Slovensku, vyvrcholenia kvantity výroby medených nástrojov, výskytom ozdôb dokazujúcich intenzívne kontakty s kultúrami v Rumunsku a Bulharsku, dovozom kameňa na nástroje z povodia rieky Bug a v závere výskytom žiarových hrobov. Bodrokeresztúrska skupina (Košice-Barca, Streda nad Bodrogom, Malá studená dolina vo Vysokých Tatrách) je zastúpená slabo, keramika má rytú výzdobu a brázdený vpich, našlo sa veľa sekier s krížovým ostrím. Lažnianska skupina (2900 – 2800 pred Kr.; lokality Malé Zalužice – Lažňany, Ruskov, Košice-Barca, Šebastovce, Prešov – Šarišské Lúky, Veľký Šariš) bola charakteristická prvými výrobkami z jantáru, ústupom rytej výzdoby keramiky a opätovným nástupom maľovania čiernou farbou, ďalej novými druhmi medených nástrojov (nože či malé dýky), prvým výskytom zdomácneného koňa a pohrebiskami s tradičným pochovávaním ako aj (častejšie už) so žiarovým rítom.

</doc>
<doc id="129926" title="Zrkadlovka" url="https://sk.wikipedia.org/wiki?curid=129926">
Zrkadlovka

Zrkadlovka je fotoaparát používajúci na zobrazenie scény v hľadáčiku zrkadlo (na rozdiel od aparátov, ktoré majú pre hľadáčik zvláštny priezor, prípadne scénu zobrazujú elektronicky). Dnes sa takmer všetky filmové zrkadlovky nahradili digitálnymi zrkadlovkami.
Jednooká zrkadlovka.
V dnešnej dobe sa pod zrkadlovkou spravidla rozumie jednooká zrkadlovka (v angličtine SLR – "Single-lens reflex"), ktorá má sklopné zrkadlo, a jeden objektív sa tak používa rovnako pre expozíciu ako aj pre hľadáčik, v ktorom je vždy vidieť skutočný obraz. To umožňuje použitie výmenných objektívov, filtrov a predsádok, bez narušenia schopnosti presného náhľadu výslednej fotografie.
Jednooká zrkadlovka taktiež rieši problém paralaxy, spôsobený pri iných konštrukcií rozdielnym postavením hľadáčika a objektívu. Pri bežnom fotografovaní je síce rozdiel zanedbateľný, ale v makrofotografii, kde niekoľkocentimetrový posun znamená úplne inú snímku, je to veľkou výhodou.
Digitálne zrkadlovky majú oproti „bežným“ digitálnym fotoaparátom dve nevýhody, vyplývajúce z ich konštrukcie:
Dvojoká zrkadlovka.
Dvojoké zrkadlovky (TLR – "Twin Lens Reflex") na rozdiel od jednookých majú objektívy dva, pričom horný slúži k zobrazeniu v hľadáčiku a dolný k expozícii. Usporiadanie sa používalo v minulosti a bolo vytlačené klasickými hľadáčikovými fotoaparátmi, s ktorými zdieľajú mnohé problémy.
V Československu sa dvojoké zrkadlovky vyrábali pod značkou Flexaret a tešili sa veľkej obľube.
Nepravá zrkadlovka.
Ako nepravé zrkadlovky (SLR-like, niekedy aj označované ako EVF zrkadlovky alebo elektronické zrkadlovky) sa označujú digitálne fotoaparáty, ktoré na hľadáčik zobrazujú reálny obraz z objektívu, avšak nie optickou, ale elektronickou cestou. Nemajú zrkadlo, a teda nie sú zrkadlovkami v pravom zmysle slova. Označenie je pôvodne marketingové – malo naznačiť, že zmienené digitálne fotoaparáty poskytujú rovnakú kvalitu obrazu a komfort používánia ako zrkadlovky.
Za objektívom nepravej zrkadlovky je priamo snímací čip, ktorého obraz je prenášaný do miniaturného displeja v hľadáčiku. To rieši problém paralaxy a použitia predsádkových šošoviek. Nevýhodou je obmedzené rozlíšenie displeja (nedá sa ostriť „od oka“) a pomalé obnovovanie obrazu, keď elektronika aparátu „nestíha“ (napríklad ak spracováva práve exponovanú snímku). Aj keď to je v princípe možné, nemajú nepravé zrkadlovky výmenné objektívy.

</doc>
<doc id="130031" title="Ján Jesenský-Jessenius" url="https://sk.wikipedia.org/wiki?curid=130031">
Ján Jesenský-Jessenius

Ján Jesenský-Jessenius (iné zápisy: Ján Jesenius, Ján Jessenius, Ján Jesenský, Ján/Jan z Jesenu; * 27. december 1566, Vroclav, Poľsko – † 21. jún 1621, Praha) bol slovenský lekár, politik, filozof a autor vedeckých spisov.
Životopis.
Jesenský-Jessenius pochádzal z uhorského zemianskeho rodu, ktorý mal korene v slovenskom Turci, v Turčianskom Jasene. Vzdelanie získal najprv na univerzite v nemeckom Wittenbergu, kde študoval filozofiu a medicínu (od roku 1583), v štúdiu neskôr pokračoval na univerzite v Lipsku (od roku 1585) a v talianskej Padove (od roku 1588). Doktorom medicíny sa Jesenský-Jessenius stal v roku 1591 (za spis „O ochorení žlče po trojdennej zimnici“), zároveň získal aj doktorát z filozofie, ktorý mu bol uznaný až na pražskej univerzite. Padovská (katolícka) univerzita mu ho ako evanjelikovi uznať odmietla.
Od roku 1600 prednášal na Karlovej univerzite v Prahe, neskôr bol aj jej rektorom. Tu bola vykonaná Jánom Jesenským-Jesseniusom prvá verejná pitva ľudského tela v českých krajinách (pitvané bolo telo obesenca). Opis pitvy v roku 1601 vydal Jessenius v 9 prednáškach pod názvom "Anatomiae Pragae anno MDC abs se solenniter administratae historia". Prispel k rozvoju anatómie.
V roku 1602 prišiel Jesenský-Jessenius do Prahy opäť a to na osobné žiadosti cisára Rudolfa II. Habsburského, ktorému slúžil ako lekár. Zároveň Jesenský-Jessenius získal nové kontakty z radov českej šľachty a vydal veľa vedeckých prác či spisov.
V roku 1608 Jesenský-Jessenius Prahu opustil a vstúpil ako osobný lekár do služieb brata Rudolfa II. Mateja. V službách uhorského kráľa a budúceho habsburského cisára bol až do roku 1612. V roku 1617 sa Jesenský-Jessenius vrátil do Prahy tretíkrát a stal sa rektorom univerzity, o rok neskôr sa stal profesorom histórie.
V roku 1618 navštívil Bratislavu, aby zabránil zvoleniu Ferdinanda II. za uhorského kráľa. V tom istom roku bol v Bratislave zatknutý a prevezený do Viedne, kde bol niekoľko mesiacov väznený. Po prepustení sa vrátil na rektorský post v Prahe.
Po bitke na Bielej hore a nástupe Ferdinanda II. Habsburského na český trón bol Jessenius zatknutý a odsúdený na trest smrti. Za účasť na protihabsburskom povstaní, bol 21. júna 1621, spolu s ďalšími 27 českými pánmi popravený na Staromestskom námestí v Prahe. Usmrtil ho sťatím mečom známy pražský kat Jan Mydlář. Vyrezali mu jazyk a hlavu zavesili na Staromestskej veži, neskôr v roku 1631 ich premiestnili do Týnskeho chrámu, no dnes netušíme, kde sa pozostatky Jána Jesenského-Jesseniusa nachádzajú.

</doc>
<doc id="130180" title="Sphynx" url="https://sk.wikipedia.org/wiki?curid=130180">
Sphynx

Sphynx je druh mačky. Toto plemeno je charakteristické tým, že na tele nemá srsť.
História.
Prvé Sphynx sa údajne objavili medzi krátkosrstými mačatami v Kanade, no už predtým bola v Mexiku krátkodobo obľúbená mexická bezsrstá mačka, takže sa nedá povedať, že je to prvá bezsrstá mačka na svete. Existujú dohady, že už Aztékovia chovali podobné mačky.
Povaha.
Sphynx je veľmi inteligentná, prítulná, dôverčivá a hravá mačka. Vyžaduje neustálu pozornosť, je závislá na človeku. Veľmi dobre sa znáša s inými mačkami alebo psami v domácnosti.

</doc>
<doc id="130201" title="Rádio FM" url="https://sk.wikipedia.org/wiki?curid=130201">
Rádio FM

Rádio_FM je hudobná rozhlasová stanica Rozhlasu a televízie Slovenska, prezentujúca alternatívne hudobné žánre s výrazným zastúpením slovenskej hudby.
Vo večernom vysielaní sa orientuje na okrajové hudobné žánre ako worldmusic, ambient, dubstep, IDM, electro, folktronica, glitch, new school, old school, alternatívny rock, hip-hop, drum and bass, breakbeat, UK garage, Nu jazz, house, hard rock, metal. Podľa dramaturga rádia Daniela Baláža je poslaním Rádia FM podporovať inakosť, nie hlavný prúd.
Dejiny.
História mládežníckeho okruhu Československého rozhlasu sa začala písať 5. januára 1987, kedy vznikol popoludňajší blok pre mládež – "Rádio Elán".
4. septembra 1989 združením slovenského programového bloku Rádio Elán a českého "Mikrofórum" vznikol federálny mládežnícky programový okruh E + M, ktorý zanikol 31. decembra 1990.
4. marca 1991 vzniklo "Rock FM Rádio". Ako prvé na Slovensku začalo 1. januára 1992 s 24 hodinovým vysielaním.
3. novembra 2004 sa tento okruh SRo premenoval na Rádio_FM a podstatne zmenil aj svoj formát.
Ako prvé médium na Slovensku ponúka podcasting.
Vysielače.
Slovenský rozhlas vysiela od februára 2009 na frekvenciách s poznámkou v čase od 6:00 do 18:00 program Rádia Patria v maďarskom jazyku.
Rádio je zaradené aj v 3. (verejnoprávnom) multiplexe DVB-T a od decembra 2015 aj v multiplexe digitálneho rozhlasu.
Počúvanosť.
Rádio FM bolo s počúvanosťou 2,56 % deviatou najpočúvanejšou rozhlasovou stanicou na Slovensku v 2. a 3. kvartáli 2017, podľa prieskumu Market &amp; Media &amp; Lifestyle spoločnosti Median SK.

</doc>
<doc id="130237" title="Vláda Slovenskej republiky od 30. októbra 1998 do 15. októbra 2002" url="https://sk.wikipedia.org/wiki?curid=130237">
Vláda Slovenskej republiky od 30. októbra 1998 do 15. októbra 2002

Vláda Slovenskej republiky od 30. októbra 1998 do 15. októbra 2002 resp. prvá vláda Mikuláša Dzurindu bola vláda, ktorá vznikla po parlamentných voľbách, ktoré sa na Slovensku uskutočnili 25. a 26. septembra 1998. Viedol ju Mikuláš Dzurinda.
Predsedom vlády bol Mikuláš Dzurinda. Hoci parlamentné voľby vyhralo Hnutie za demokratické Slovensko (HZDS) na čele s Vladimírom Mečiarom, vládu tvorila Slovenská demokratická koalícia (SDK), Strana demokratickej ľavice (SDĽ), Strany maďarskej koalície (SMK) a Strany občianskeho porozumenia (SOP). Samotná SDK predstavovala koalíciu strán DÚ, KDH, DS, SDSS a SZS. Táto vláda získala označenie „Vláda zmeny“, čo bol tiež slogan z volebnej kampane SDK.
Vláda mala 20 členov, z ktorých pôvodne 9 ovládala SDK, 6 SDĽ, 3 SMK a 2 SOP. Neskôr bol pomer zmenený na 8:6:4:2.
Vládna koalícia mala v parlamente drvivú väčšinu poslancov, vďaka svojej trojpätinovej väčšine sa jej tak podarilo napríklad presadiť návrh zákona na priamu voľbu prezidenta.
Dôležité rozhodnutia vlády.
Vláda 14. septembra 1999 rozhodla o postupnom odstavení dvoch blokov jadrovej elektrárne V1 v Jaslovských Bohuniciach s inštalovaným výkonom 880 MW ešte pred uplynutím ich doby technickej životnosti. Zaviazala sa prvý blok uzavrieť najneskôr do 31. decembra 2006 a druhý blok do 31. decembra 2008. Odstavenie blokov bolo jednou z podmienok pozvania Slovenska na rozhovory o vstupe do Európskej únie.

</doc>
<doc id="130335" title="Novak Đoković" url="https://sk.wikipedia.org/wiki?curid=130335">
Novak Đoković

Novak Đoković, prípadne aj Novak Djoković (srbskou cyrilikou "Новак Ђоковић", srbskou latinkou "Novak Đoković" alebo "Novak Djoković"; * 22. máj 1987) je súčasný profesionálny srbský tenista. V júli 2011 bol prvý krát na 1. mieste medzinárodného rebríčka ATP.
Počas svojej kariéry vyhral 73 turnajov ATP: v Amersfoorte, v Metách, v Adelaide, Estorile a vo Viedni (prvé dva v roku 2006, ďalšie v roku 2007), Dubaji, Belehrade, Pekingu a Bazileji (2009). V roku 2010 v Dubaji a Pekingu, v roku 2011 v Dubaji a Belehrade. Vyhral 32 turnajov ATP Masters Series - v Miami (2007, 2011 a 2012), Montreale (2007 a 2011), Indian Wells (2008 a 2011), Madride (2011), Ríme (2008 a 2011), Paríži (2009) a záverečný turnaj v Šanghaji (2008).
Jeho najlepšími výsledkami na grandslamových turnajoch sú výhry na Australian Open v rokoch 2008, 2011, 2012, 2013, 2015, 2016, 2019, 2020 na French Open 2016, vo Wimbledone 2011, 2014, 2015, 2018, 2019 a na US Open 2011, 2015, 2018. Na olympiáde v Pekingu v roku 2008 získal bronzovú medailu. Na turnaji roku ATP Masters Cup v Šanghaji zvíťazil vo finále nad ruským tenistom Nikolajom Davydenkom 2:0 na sety (6:1, 7:5).
Životopis.
Novak Djoković sa narodil 22. mája 1987 v srbskom hlavnom meste Belehrad. Tenis začal hrať ako 4-ročný a profesionálom sa stal v 16-tich. Otec chcel mať z neho futbalistu alebo lyžiara, ale on už odmalička vynikal na kurte veľkou ctižiadostivosťou a zanietením. V 12. rokoch začal navštevovať Akadémiu Nikolu Pilića v Mníchove, kde strávil dva roky. Potom ho trénoval Talian Ricardo Piatti, ktorý sa staral aj o Chorváta Ivana Ljubičića. V roku 2004 sa ako junior dostal súčasne do singlového aj deblového (s Jenkinsom) semifinále na Australian Open. 
Uprednostňuje hru na tvrdom povrchu, ale považuje sa za všestranného hráča. Jeho najsilnejším úderom je bekhend po čiare. 
Od roku 2006 ho vedie bývalý daviscupový reprezentant Slovenska Marián Vajda spolu s kondičným trénerom Salvadorom Sosim. V roku 2021 je jeho trénerom aj Goran Ivanišević.
Používa raketu Head a oblieka ho návrhár Lacoste. Jeho vzorom bol Pete Sampras. Hovorí srbsky, nemecky a anglicky.
Rodičia Srđan a Dijana vlastnia v Srbsku už 15 rokov pizzeriu a palacinkáreň. Otec, strýko a teta boli profesionálnymi lyžiarmi, otec bol aj výborným futbalistom. Má dvoch mladších bratov, Marka a Đorđa, ktorí sa tiež venujú tenisu.
Tenisová kariéra.
Už ako 19-ročný tenista sa v roku 2006 zúčastnil spolu s Anou Ivanovićovou Hopmanovho pohára, kde páru tesne ušla finálová účasť.
V dobrých výkonoch zo začiatku roka pokračoval počas celej sezóny, čo ho neustále posúvalo na vyššie pozície v rebríčku ATP Entry Ranking. Rok 2006 začal ako 78. hráč sveta, ale účasťou vo štvrťfinále na Roland Garros a 4. kolom vo Wimbledone sa dostal do prvej 40. Len tri týždne po Wimbledone vyhral svoj premiérový titul v Amersfoorte bez straty setu vo finále proti Nicolasovi Massuovi. Druhé turnajové víťazstvo získal v Metách a to ho po prvýkrát posunulo medzi 20 najlepších hráčov sveta. 
Rok 2007 začal ďalším víťazstvom na prvom turnaji roku v Adelaide. Jeho výkony na podujatiach ATP Master Series v Indian Wells a Miami, kde bol finalistom a v druhom spomínanom turnaji víťazom, ho posunuli do prvej svetovej desiatky. V týchto turnajoch dosiahol prvé dve finálové účasti po sebe na podujatiach série Masters a porazil vychádzajúcu hviezdu Andyho Murrayho v oboch semifinálových zápasoch bez straty setu. Finále v Indian Wells prehral s Rafaelom Nadalom, ale vynahradil si to, keď ho zdolal vo štvrťfinále v Miami 6-3 6-4. Vo finále vyhral nad vracajúcim sa Argentíčanom Guillermom Cañasom 6-3 6-2 6-4 a získal tak premiérový titul zo série Masters. O mesiac neskôr pridal ďalší úspech z turnaja v Portugalsku. V dosiaľ najmladšom obsadení finále Estoril Open porazil Francúza Richarda Gasqueta v troch setoch 7-6 0-6 6-1. 
Davis Cup.
Je veľmi dobrý priateľ britského hráča (a svojho občasného partnera vo štvorhrách) Andy Murrayho. Ten bol súčasťou tímu Veľkej Británie, ktorý porazila reprezentácia Srbska a Čiernej Hory v Davis Cupe v Glasgowe v apríli roku 2006. Djoković získal rozhodujúce víťazstvo 9. apríla porážkou Grega Rusedskeho v štyroch setoch, čím dostal svoj tím do vedenia 3-1 na zápasy.
Grand Slam.
Djoković je 19-násobný grandslamový víťaz. Prvý titul získal v roku 2008, keď na turnaji Australian Open vo finále porazil Jo-Wilfrieda Tsongu 4-6 6-4 6-3 7-6(2). Druhý titul získal na rovnakom turnaji v roku 2011, keď porazil Brita Andyho Murrayho v troch setoch 6-4 6-2 6-3.
Štatistiky kariéry.
Finálové účasti na turnajoch ATP.
výhry (29)
prehry (14) 

</doc>
<doc id="130347" title="Hlavná ulica (Košice)" url="https://sk.wikipedia.org/wiki?curid=130347">
Hlavná ulica (Košice)

Hlavná ulica je ústredná ulica Košíc. Nachádza sa na nej väčšina najvýznamnejších košických historických pamiatok. Južný koniec ulice končí na Námestí osloboditeľov, severný na Námestí Maratónu mieru. 
Takmer celá Hlavná ulica je pešou zónou. Nachádzajú sa tu tri parky, pričom v každom je umiestnená fontána. Najväčšou je takzvaná spievajúca fontána, ktorú možno nájsť v strede ulice medzi dómom a divadlom. Na ulici sa ďalej nachádzajú dve námestia – Hlavné námestie a Námestie slobody. Hlavná ulica bola pôvodne stredovekým námestím. Z tých čias sa zachoval jej vretenovitý pôdorys.
Vývoj názvu ulice.
Počas stredoveku bol názov ulice premenlivý, najčastejšie sa uvádzali názvy "Circulus", "Ring", "Theatrum", čo dokazuje, že ulica bola v tom čase chápaná skôr ako námestie. Na mapách z 18. storočia sa uvádza názov "Platea principalis" a neskôr aj nemecké a maďarské ekvivalenty v podobe "Haupt Gasse", resp. "Fő utcza".
Po prechode Košíc pod územnú zvrchovanosť Česko-Slovenska sa pôvodný maďarský názov "Fő utcza" preložil do slovenčiny na "Hlavná ulica". Ten vydržal až do roku 1933, keď bola ulica prvýkrát politicky premenovaná - po generálovi Milanovi Rastislavovi Štefánikovi, ktorému na tejto ulici postavili aj sochu. Za horthyovskej okupácie sa názov ulice načas vrátil na pôvodný maďarský, no po vojne ulica opäť nakrátko niesla Štefánikovo meno.
V lete roku 1949 bola súčasná Hlavná ulica komunistickými orgánmi premenovaná na Leninovu ulicu, pričom tento názov vydržal presne na deň 41 rokov. Dňa 1. júla 1990 bolo ulici prinavrátené historické stredoveké meno Hlavná. Ešte koncom 80. rokov však, počas príprav na vyhlásenie historického centra Košíc za mestskú pamiatkovú rezerváciu, navrhol pamiatkár Ivan Gojdič, príbuzný biskupa Pavla Petra Gojdiča, zmenu názvu ulice na istý kompromis v podobe "Hlavná ulica Vladimíra Iľjiča Lenina". Tento pokus bol však zo strany komunistickej moci rázne zamietnutý.
Pamiatky a významné budovy.
Kedysi Hlavnou ulicou pretekal potok, ktorý bol neskôr prevedený do podzemia. V rokoch 1995 – 1996 za primátorovania Rudolfa Schustera bola na Hlavnej vytvorená imitácia potoka, ktorý nesie názov Čermeľský potôčik.

</doc>
<doc id="130413" title="Laco Lučenič" url="https://sk.wikipedia.org/wiki?curid=130413">
Laco Lučenič

Ladislav „Laco“ Lučenič (* 23. november 1952, Cífer, Česko-Slovensko) je slovenský spevák, skladateľ, hudobný producent a inštrumentalista. Do povedomia verejnosti sa dostal ako člen skupín Fermata, Prúdy, Modus a Limit, ale aj prostredníctvom sólovej dráhy, hudobno-divadelným projektom v podaní skupiny Laco Lučenič &amp; Satisfactory, či postom predsedu poroty v hudobnej televíznej šou Slovensko hľadá Superstar.
Začiatky jeho hudobnej kariéry sú spojené s Pavlom Hammelom. Ako spevák a basový gitarista sa Lučenič podieľal na jeho albume "Hráč" (1974). Neskôr pôsobil ako basový gitarista a hudobný producent v skupinách Fermata, Modus a Limit. Bol dlhoročným spolupracovníkom Miroslava Žbirku, ktorému produkoval všetky albumy až do roku 1994. Taktiež je autorom hudby k detskému albumu " (1996).
Po rozchode s Miroslavom Žbirkom sa okrem produkovania albumov slovenským a českým skupinám venoval elektronickej hudbe a zvukovému experimentovaniu. Svoje skúsenosti zúročil na remixovom dvojalbume " (2000). Album obsahuje aj pieseň „Chladná (ako zmrzlinový pohár)“, ktorá je súčasťou soundtracku k českému filmu "Samotári".
V roku 2004 založil skupinu Laco Lučenič &amp; Satisfactory, s ktorou na jeseň v roku 2006 absolvoval celoslovenské turné, pričom záznam januárového koncertu v bratislavskom Divadle Astorka Korzo ’90 vydal na DVD pod názvom "Live in Concert" (2006) na vlastnej značke doubleL Records. Nateraz posledný Lučeničov štúdiový album nesie názov "XLL" (2007).
Od októbra 2004 každý pracovný deň moderuje v rádiu Rocková republika reláciu "Rockový deň s Lacom Lučeničom".
Od roku 2018 je členom slovenskej skupiny Slobodná Európa, kde hrá na basovú gitaru.
Diskografia.
LP.
Pôvodné:
Exportné:
Remixové:
Detské:
Kompilačné:
DVD.
(**) 

</doc>
<doc id="130495" title="Petr Chelčický" url="https://sk.wikipedia.org/wiki?curid=130495">
Petr Chelčický

Petr Chelčický (* asi 1390, Chelčice pri Vodňanoch – † asi 1460) bol český spisovateľ, prekladateľ a radikálny náboženský mysliteľ.
Meno Petr Chelčický je len literárny pseudonym. Český historik F.M.Bartoš ho stotožnil so zemanom zo Záhorčí pri Chelčiciach, ktorý sa narodil asi roku 1379. 
Pochádzal z nižšej vidieckej šľachty (prakticky bol sedliak), zastával názor, že správny kresťanský život môže človek viesť iba prácou v poľnohospodárstve. Chelčický nebol príliš vzdelaný (bol samouk), ale vedel po latinsky a vo svojich literárnych dielach viedol kritický dialóg s vedúcimi mysliteľmi doby v ktorej žil. Ovplyvnilo ho predovšetkým učenie Jana Husa a Jána Viklefa, ale aj Tomáša Štítného.
Osobne navštívil svojho učiteľa Jakoubka ze Stříbra v Betlehémskej fare a svoje rozdielne názory na ospravedlnenie vojny zahrnul do svojho spisu „O boji duchovnom“ (1421). V teologickom spore dvoch prúdov husitstva, ktorý vyvrcholil diskusiou Mikuláša Biskupca z Pelhřimova s Janom Rokycanom, stál Petr Chelčický na Biskupcovej strane.
Vo svojich teologických a sociálnych názoroch bol Petr Chelčický značne radikálny a v mnohých smeroch predbehol svoju dobu, kritizoval napríklad feudálny systém alebo klerikalizáciu cirkvi, bol proti náboženskému zdôvodňovaniu vojny, vystupoval proti trestu smrti a podobne. Jeho kritika, hoci bola zdôvodňovaná a podávaná v náboženských súradniciach, odrážala hlbokú sociálnu a sociologickú myšlienkovú prácu a dobrú intuíciu. 
Petrovi náboženskí nasledovníci založili na konci jeho života v Kunvalde Jednotu bratskú - intencionálne minoritné kresťanské spoločenstvo, ktoré aspoň v začiatkoch pripomínalo náboženskú pacifistickú komúnu.
Kvôli radikalizácii svojich názorov, ktoré nadržiavali prostému ľudu, je Petr Chelčický občas označovaný ako prvý anarchistický mysliteľ.
Menej známou skutočnosťou je, že spisy Petra Chelčického v starobe významne ovplyvnili spisovateľa a filozofa Leva Tolstého v jeho nábožensko-sociálnej fáze (až do tej miery, že bol považovaný za excentrického čudáka).
Dielo.
Jeho diela sú obhajobou pasivity a všeobecnou kritikou svetskosti. Písal predovšetkým traktáty.
Zachovalo sa aj väčšie množstvo (cez 50) drobných traktátov, ktoré pojednávajú prevažne o náboženských otázkach.

</doc>
<doc id="130549" title="Mauzóleum Chatama Sofera" url="https://sk.wikipedia.org/wiki?curid=130549">
Mauzóleum Chatama Sofera

Mauzóleum Chatama Sofera je hrobka Chatama Sofera (1762–1839), rabína bratislavskej židovskej obce a predstaviteľa tradičného židovského učenia v Bratislave na nábreží L. Svobodu. Predstavuje pútnické miesto Židov. Otvorené bolo v roku 2002 na 240. výročie jeho narodenia. Objekt je v nominácii na zápis do svetového dedičstva UNESCO.
Nachádza sa na mieste najstaršieho židovského cintorína v Bratislave, ktorý bol založený v 17. storočí, keď rodina Pálffyovcov povolila Židom pochovávať ich zosnulých blízko hradného opevnenia. Bol využívaný až do roku 1847. V roku 1942, po veľkej povodni bola väčšina hrobov zatopená. Zachovalo sa len 23 hrobov a 41 náhrobných kameňov, vrátane hrobu rabína Chatama Sofera. 
Cez druhú svetovú vojnu sa po úpravách komunikácie a výstavbe tunela ocitol hlboko pod úrovňou terénu, až ho napokon zakryli betónovým stropom. Zmena politického zriadenia na Slovensku po roku 1989 a finančné príspevky od Židov z celého sveta umožnili rekonštrukciu objektu. Posunutie električkovej trate poskytlo priestor pre výstavbu pietneho miesta. Vytvorili sa priestory pre návštevníkov a hroby sa zrekonštruovali.
Nové architektonické riešenie Ing. Arch. Martina Kvasnicu (* 1958) pôsobivo využilo fakt, že hroby sú už v podzemí, a nad nimi vznikol pahorok so sklenými stélami. Do hrobky sa vstupuje lávkou cez územie pôvodného cintorína pokrytého vrstvou jemného štrku. Lávka vstupuje do zhora otvoreného čierneho hranola z pohľadového betónu, stvárňujúceho hrobku. Hranol je symbolom prepojenia súčasnosti a minulosti, či profánnej a sakrálnej architektúry. 
Vnútri je priestor so sklenou stenou s výhľadom na hrobový areál pre tých, ktorým náboženské predpisy nedovoľujú vstúpiť na pôdu cintorína. Z neho vedie oceľové schodisko až k hrobom, kde púť končí.
Stropom nad hrobmi symbolicky prestupujú sklenené platne vonkajších stél, ktoré prenikajú na povrch a zároveň presvetľujú priestor. 
Architektúra vyzdvihuje osobitosť miesta, ktoré je pre Soferov celosvetový význam miestom návštev z celého sveta.

</doc>
<doc id="130593" title="Scanderbeg" url="https://sk.wikipedia.org/wiki?curid=130593">
Scanderbeg

Gjergj Kastrioti (* asi 6. máj 1405, Dibër, Albánsko – † 17. január 1468, Lezhë) známy pod menom Skanderbeg (alb. "Skënderbeu") je albánsky národný hrdina a symbol Albánskeho národného obrodenia. Jeho erb (čierny dvojhlavý orol na červenom pozadí) je v súčasnosti štátnym znakom Albánska. Skanderbeg sa považuje za hrdinu Albánska. Viedol ozbrojený odpor proti Osmanskej ríši, pri ktorej zahynul aj sultán Murad.
Životopis.
Narodil sa ako najmladší syn v šľachtickej rodine Kastriotovcov, pánov Stredného Albánska. Roku 1409 sa jeho otec Gjon Kastrioti stal vazalom osmanského sultána, musel platiť tribút a poslať synov ako rukojemníkov. Keď mal Skanderbeg 18 rokov, bol aj on poslaný na dvor sultána Murada II. ako rukojemník. Po roku 1430 začal Skanderbeg bojovať za sultána a konvertoval na islam. Po 7 rokoch bojovania sa stal guvernérom mesta Krujë. Jeho otec zomrel ako aj Skanderbegovi starší bratia a albánsky ľud vyzval Skanderbega o návrat domov.
Boj proti Turkom.
Skanderbeg uvidel príležitosť roku 1443 v bitke pri meste Niš, kedy bojoval na strane tureckého sultána proti Uhrom, ktorých viedol Ján Huňady. Skanderbeg dezertoval spolu s ďalšími 300 albánskymi vojakmi bojujúcimi za sultána a odišiel na svoj hrad do Krujë. Skanderbeg tu zavrhol islam, konvertoval späť na kresťanstvo a dostal podporu albánskeho ľudu a zorganizoval odboj voči Turkom. Začal stavať opevnenia a pohyblivú obrannú armádu, využívajúcu horský terén Albánska. V lete roku 1444 prišla turecká odpoveď vo forme vyše 25-tisícového vojska pod vedením tureckého generála. Skanderbeg sa proti nim postavil s 7-tisícovou pechotou a s 8-tisícovým jazdectvom. Časť jazdectva bola ukrytá v lese za tureckými zadnými líniami. Po danom signále zaútočili a turecká armáda bola rozprášená a vyše 8-tisíc tureckých vojakov bolo zabitých, pričom Albánci utrpeli len malé straty. Skanderbegove víťazstvo obletelo celú Európu, keďže to bola jedna z mála bitiek, ktorú Turci dovtedy prehrali. 
Obliehanie hradu Krujë.
V júni 1450 sa turecký sultán rozhodol skoncovať s albánskym odbojom raz a navždy a vydal sa s približne 100-tisícovou armádou dobyť Skanderbegove sídlo na hrade v Krujë. Skanderbeg nechal na hrade malú posádku, zatiaľ čo s jazdectvom sa vydal rušiť turecké zásobovacie línie a napádať karavány. 100-tisíc Turkov čoskoro nemalo čo jesť a piť a morálka sa veľmi zhoršila. Turecký sultán preto upustil od začiatočného plánu vyhladovať hrad a rozhodol sa dobyť hrad, lenže dovtedy sa už Skanderbeg vrátil na hrad a odohnal Turkov od hradieb s veľkými stratami. Sultán sa preto rozhodol obliehanie zrušiť a naspäť do Edirne (vtedajšieho hlavného sídla sultána, keďže Konštantínopol ešte nebol dobytý) sa vrátila necelá polovica a bez sultána, ktorý zomrel po ceste.
Turecký sultán sa načas vzdal úmyslu dobyť Albánsko a vydal sa dobyť Konštantínopol, ktorý padol roku 1453. Hoci Skanderbeg obliehanie Krujë prerazil a odohnal Turkov, situácia v Albánsku bola zlá. Turci za sebou zanechali len spáleniská a preto bola v Albánsku slabá úroda a vypukol hladomor v krajine. Skanderbeg požiadal o finančnú pomoc Svätú Stolicu, no tá sa tiež zmietala v ťažkostiach a preto mohla poskytnúť len malú sumu. Stav v Albánsku sa veľmi zhoršil a Skanderbega začali opúšťať šľachtici, ktorí prechádzali na stranu Turkov s vidinou bohatstva.
Skanderbegova smrť.
Vo vypuknutí hladomoru a rôznych zradách Turci uvideli svoju príležitosť a opäť zorganizovali útok proti Skanderbegovi. On ich však neočákavane prekvapil už v ich táboroch a vybojoval obrovské víťazstvo a opäť vyhnal Turkov z kraja. Turci sa však zmobilizovali v ešte hojnejších počtoch a pod vedením sultána Mehmeda II. Dobyvateľa postupovali proti Skanderbegovi. Skanderbeg požiadal pomoc Benátky a Svätú Stolicu v Ríme, na cestách sa však nakazil a zomrel na maláriu. Po jeho smrti sa Albánci ešte bránili na hrade Krujë spolu s pomocou, ktorú dostali od Benátiek, no boli porazení a Albánsko bolo obsadené Turkami.
Pápežské uznania.
Kastrioti si ako bojovník proti Turkom vyslúžil uznania, ale aj materiálnu a finančnú podporu od viacerých pápežov. Patrili k nim Mikuláš V., Kalixt III. aj Pius II., ktorý ho nazval "Kresťanský Gideon". Pápež Pavol II. mu udelil titul "Kristov šampión" (lat. "Athleta Christi").

</doc>
<doc id="130598" title="Chromatická aberácia" url="https://sk.wikipedia.org/wiki?curid=130598">
Chromatická aberácia

Chromatická aberácia alebo (farebná chyba alebo chromatická chyba) je farebná chyba šošovky, aj zložitejšej optickej sústavy šošoviek (napríklad objektívu), spôsobená závislosťou ohniskovej vzdialenosti šošoviek od vlnovej dĺžky svetla. Fyzikálna podstata tohto javu je závislosť indexu lomu všetkých priezračných látok od vlnovej dĺžky. Šošovky potom lámu svetlo každej farby ináč (dlhovlnné žiarenie, teda červené, najmenej, krátkovlnné, teda fialové, najviac), čo sa na snímke prejaví tak, ako farebné lemovanie ostrých prechodov medzi svetlom a tieňom.
Vo všeobecnosti sa dá povedať, že vhodnou kombináciou dvoch k sebe nepriliehajúcich šošoviek a to aj z takého istého optického materiálu sa dá poskladať taká optická sústava, pri ktorej je pre dve vybrané vlnové dĺžky (zvyčajne pre červenú a modrú farbu) celková efektívna ohnisková vzdialenosť rovnaká; v takom prípade hovoríme o "achromatickej sústave" (objektívu).
Keďže moderné pankratické objektívy obsahujú vysoký počet šošoviek, je pri nich chromatická chyba (najmä na okrajoch snímky) výrazný problém. Na jej kompenzáciu sa preto do objektívov pridávajú špeciálne prvky:

</doc>
<doc id="130659" title="Gustáv II. Adolf" url="https://sk.wikipedia.org/wiki?curid=130659">
Gustáv II. Adolf

Gustáv II. Adolf (* 19. december 1594, Štokholm, Švédsko – † 16. november 1632, Lützen, Nemecko) bol švédsky kráľ, ktorý vládol v rokoch 1617 až 1632.
Jeho reformy zmenili švédsku armádu zo sedliackej domobrany na efektívny vojnový stroj, pravdepodobne najlepší v Európe. 
Vláda.
V čase jeho vlády sa Švédsko stalo vyvinutou svetovou hospodárskou a politickou veľmocou. Začalo si robiť nárok na ovládnutie oblastí protestantskej Európy (Škandinávia, severné Nemecko a severné časti Poľska, okupované 1612-1629 švédskou armádou). Tým sa cítila ohrozená tzv. Katolícka liga, teda predovšetkým južné Nemecko, Čechy a Morava, tak ako aj samotné Rakúsko. Tento mocenský rozpor medzi katolicizmom a protestantizmom smeroval k vojnovému stretu. Katalyzátorom konfliktu bolo navyše spojenectvo Anglicka s protestantmi a Francúzska s katolíkmi, aj keď tieto dve mocnosti zostali v čase tridsaťročnej vojny viac či menej pasívnymi subjektmi.
Vykonal celý rad finančných, administratívnych a vojenských reforiem, nebol teda iba bojovníkom, ako sa o ňom často píše. Skôr sa zdá, že radšej uzatváral mierové zmluvy: ukončil tzv. "Kalmarskú vojnu" (1613) a vojnu s Ruskom (1617). Je však tiež pravdou, že vojny s Poľskom (1612-1629) viedol s veľkou krutosťou a bezohľadnosťou. V týchto rokoch dobyl rad území v Poľsku a Východnom Prusku.
Do tridsaťročnej vojny vstúpil totálne až v roku 1630, ale už pred tým, v rokoch 1625 - 1630 boli dislokované švédske vojská na územie Poľska, odkiaľ ohrozovali severočeské a moravské oblasti, ktoré boli katolícke. Pre nedostatok vlastnej cisárskej armády vyslali Habsburgovci do týchto ohrozených oblastí dve britské katolícke pluky Roberta Gordona a Waltera Deverouxa.
Padol v Lützene, asi 15 km od Lipska, v bitke proti Katolíckej lige vedenej Albrechtom z Valdštejna.
Potomkovia.
25. novembra 1620 sa oženil s Máriou Eleonórou Brandenburskou. Z manželstva sa narodili dve dcéry:
Bol tiež otcom nemanželského syna Gustava (* 1616† 1653), grófa z Wasaborgu.
Jeho mladícku láskou bola Ebba Magnusdotter Brahe, ktorej sa vzdal z politických dôvodov.

</doc>
<doc id="130763" title="Robert Jungk" url="https://sk.wikipedia.org/wiki?curid=130763">
Robert Jungk

Robert Jungk (* 11. máj 1913, Berlín, Nemecko – † 14. júl 1994, Salzburg, Rakúsko) bol rakúsky futurológ, prognostik, sociológ, novinár, politik a publicista.
Životopis.
Narodil sa v Berlíne. Od roku 1932 študoval filozofiu a psychológiu na univerzite v Berlíne. V rokoch 1933 až 1935 študoval psychológiu a sociológiu na Sorbonne v Paríži. Získal titul doktora filozofie. V rokoch 1938 až 1945 študoval históriu v Zürichu.
V rokoch 1965 až 1968 bol prezidentom Ústavu pre otázky budúcnosti – Institut fur Zukuntstfragen vo Viedni. Pôsobil v "Centre for Futures Research" v Berlíne a v "International Futures Library" v Salzburgu. Pôsobil tiež v USA a vo Švajčiarsku. V roku 1967 spoluzaložil v Londýne skupinu "Mankind 2000" a spoluorganizoval prvú svetovú konferenciu pre výskum budúcnosti v Oslo spolu s Jamesom Wellesley-Wesleyom a Johanom Galtungom. Od roku 1974 pôsobil ako predseda skupiny Mankind 2000. V roku 1986 získal alternatívnu Nobelovú cenu. V roku 1991 kandidoval na rakúskeho prezidenta. Angažoval sa tiež ako mierový, protijadrový a proekologický aktivista.
Bibliografia.
Je autorom kníh a publikácií:

</doc>
<doc id="130782" title="Niobé (dcéra Tantala)" url="https://sk.wikipedia.org/wiki?curid=130782">
Niobé (dcéra Tantala)

Niobé alebo Nioba alebo zastarano Niobe (starogr. "Niobé", lat. "Nioba" alebo "Niobe") bola tébska kráľovná, Tantalova dcéra, manželka kráľa Amfióna.
Mala sedem dcér a sedem synov. Keď obyvatelia Téb obetovali bohyni Léto, vyčítala im to a vyvyšovala sa nad bohyňu, vraj ona má 14 detí a Léto iba dve. Léto sa posťažovala na Niobu svojim deťom - Apolónovi a Artemide. Tí za trest zabili všetkých štrnásť Niobiných detí. Nioba od žiaľu skamenela a z očí jej vytekali dva nekonečné pramene sĺz. Jej manžel Amfión si od žiaľu prebodol mečom hruď.
Podľa Nioby je pomenovaný chemický prvok niób.

</doc>
<doc id="130956" title="Thema" url="https://sk.wikipedia.org/wiki?curid=130956">
Thema

Thema (iné názvy: théma, téma ; gréc. "θέμα" / "thema", mn. č. "θέματα" / "themata") bola vojensko-administratívna územnosprávna jednotka Byzantskej ríše.
Počiatok thém a etymologický pôvod slova je predmetom diskusií. Podľa niektorých názorov (napr. Georgije Ostrogorski) ich vznik spadá už do vlády cisára Herakleiovi, iné, modernejšie názory, ich vznik kladú do obdobia arabských vývojov v druhej polovici 6. storočia. Ich vývoj bol dlhodobý, pôvodne boli themy tri: "Armeniakon", "Anatolikon" a "Opsikion", čiastočne odlišnou bola o čosi neskôr vytvorená námorná thema "Kibyrrhaioton". Všetky sa nachádzali v Malej Ázii. V Európe vznikla prvá thema ("Hellas") až koncom 7. storočia.
Thema bola pôvodne byzantská vojenská jednotka. Vojsko themy tvorili slobodní roľníci, ktorí mali povinnosť vykonávať vojenskú službu v rámci themy. Každý štvrtý rok dostávali od štátu dávku ("roga"). Žili na svojich statkoch, niektorí dostávali od štátu k užívaniu vojenské statky ("stratiotika ktemata"). Neskôr však veliteľ témy (strategos) aj administratívne spravoval územie ovládané themou ako guvernér. To mu však zároveň poskytovalo značnú moc. Niektoré vzbury stratégov boli úspešné, takže cisári začali moc thém obmedzovať a deliť ich na menšie. Poslednou veľkou vzburou, v ktorej thémy zohrávali značnú úlohu bolo povstanie Tomáša Slovana. Fragmentáciou starých thém vznikalo stále viac jednotiek a v 10. storočí ich existovalo okolo deväťdesiat. V 11. storočí systém začal upadať a funkciu stratégov začali vykonávať civilní správcovia ("kritai"). Systém bol znovu zavedený po roku 1204 v Epirskom despotáte a Nicejskom cisárstve.

</doc>
<doc id="130967" title="Sympatomimetikum" url="https://sk.wikipedia.org/wiki?curid=130967">
Sympatomimetikum

Sympatomimetikum alebo sympatikomimetikum alebo adrenergikum je liečivo stimulujúce sympatickú časť vegetatívneho nervového systému. Spôsobuje tým zvýšenie krvného tlaku, zrýchlenie pulzu, rozšírenie dýchacích ciest, a všeobecné zvýšenie výkonu a spotreby energie. Ďalšie účinky sú eufória, útlm centra hladu v medzimozgu s následným poklesom pocitu hladu a iné.
Rozoznávame priamo a nepriamo pôsobiace sympatomimetiká: Ako priamo pôsobiace označujeme tie, ktoré na postsynaptickej membráne stimulujú adrenoreceptor. Predstaviteľmi tejto skupiny sú napríklad adrenalín a noradrenalín, ktoré pôsobia na postgangliových nervových zakončeniach a zodpovedajúcich receptoroch. Sú prirodzene prítomné v ľudskom tele, podávame ich však aj ako lieky. Nepriamo pôsobiace sympatomimetiká ktoré samé nestimulujú adrenergné receptory, ale spôsobujú, že je uvoľnený noradrenalín z vezikúl presynaptických adrenergných neurónov, a ten potom aktivuje zodpovedajúce postsynaptické receptory. Príkladom takejto látky je amfetamín a jeho deriváty.
Užívanie sympatomimetík by malo prebiehať pod dohľadom lekára (väčšina liekov s ich obsahom je viazaná na recept), pretože predstavuje vážny zásah do ľudského organizmu. Väčšina sympatomimetík má popri žiadanom účinku (napr. zlepšenie dýchania) viac, či menej výrazné vedľajšie účinky z hore uvedeného spektra (napr. zvýšenie krvného tlaku).
V terapii pľúcnych ochorení sú použité najmä také sympatomimetiká, ktoré pôsobia na podskupine β-receptorov (beta-receptorov) ako napríklad fenoterol. Aby sa zredukoval systémový účinok sú tu podávané betasympatomimetiká zvyčajne inhalačne. Na svalovine bronchov (najmä u astmatikov) prejavia svoje bronchodilatačné (rozširujúce dýchacie cesty) účinky. Dlhodobo účinné sympatomimetiká sú pri pľúcnych ochoreniach používané zvyčajne na dlhodobú liečbu, kým krátko pôsobiace sa používajú podľa potreby pri zhoršení stavu pri astme alebo chronickej obštrukčnej chorobe pľúc.

</doc>
<doc id="131005" title="Hajao Mijazaki" url="https://sk.wikipedia.org/wiki?curid=131005">
Hajao Mijazaki

Hajao Mijazaki (; * 5. januára 1941, Tokio) je jeden z najslávnejších a najuznávanejších tvorcov japonských animovaných filmov – anime. Spolu s Isaom Takahatom založil a v súčasnosti aj vedie animátorské štúdio Ghibli, ktoré produkovalo jeho najznámejšie filmy.
Biografia.
Mijazaki je v poradí druhý zo štyroch bratov. Narodil sa v tokijskej štvrti počas druhej svetovej vojny. Jeho otec Katsuji viedol spoločnosť menom Miyazaki Airplane, ktorá sa zameriavala na výrobu súčiastok do zadných častí japonských bojových stíhačiek. V roku 1963 vyštudoval na univerzite Gakušuin politológiu a ekonomiku. V apríli roku 1963 dostal prácu v animačnom štúdiu Toei Animation.
Tvorba.
Mijazaki je tvorcom množstva populárnych celovečerných anime filmov a aj niekoľkých japonských komiksov (mangy). Jeho filmy zožali veľké úspechy čo sa týka hodnotenia kritiky aj finančného zisku, najprv hlavne v Japonsku a juhovýchodnej Ázii. V roku 1997 podpísal distribučnú zmluvu s firmou W. Disenyho. V roku 1963 vyštudoval na univerzite Gakušuin politológiu a ekonomiku. V apríli roku 1963 dostal prácu v animačnom štúdiu Toei Animation. Až v roku 1999 uviedla spoločnosť Miramax na západ film "Princezná Mononoke". Film sa v Japonsku krátko po uvedení stal najziskovejším filmom v histórií; prekonal ho dočasne film "Titanic", ktorého ale opäť prekonal v roku 2001 ďalší Mijazakiho film, "Cesta do fantázie", získal Oscara za najlepší celovečerný animovaný film.
Mijazakiho tvorba sa vyznačuje opakujúcimi sa témami, ako vzájomný vzťah človeka, prírody a techniky, obťažnosť konania podľa pacifistickej etiky, alebo púť mladých ľudí za nezávislosťou a vlastnou identitou. Hrdinovia jeho filmov bývajú často silné, nezávislé dievčatá alebo mladé ženy; zo záporných postáv sa však často stávajú neurčité postavy s vlastnými kvalitami – postavy sa málokedy delia čierno-bielo na dobré a zlé, pokiaľ sa vôbec v Mijazakiho filmoch záporné postavy vyskytujú. Avšak v jeho dielach sa opakujú aj iné prvky – Mijazaki je napríklad náruživým milovníkom lietania, ktoré hrá významnú úlohu takmer vo všetkých jeho filmoch. Toto nadšenie pre aviatiku zdedil po svojom otcovi, ktorý riadil spoločnosť na výrobu leteckých súčiastok.
Mijazakiho často považujú za Walta Disneyho japonskej animácie. Toto prirovnanie sa môže skutočne naplniť, pretože úspechy jeho filmov ho radia do rovnakého postavenia. On sám sa však nevidí ako človek budujúci animátorske impérium, ale iba ako animátor, ktorý mal dosť šťastia, aby dostal príležitosť tvoriť filmy, na ktorých zanechal osobnú stopu. Jeho syn Goro Mijazaki pokračuje v otcových šľapajach.

</doc>
<doc id="131026" title="Zoznam prezidentov Argentíny" url="https://sk.wikipedia.org/wiki?curid=131026">
Zoznam prezidentov Argentíny

Zoznam prezidentov Argentíny od nezávislosti krajiny.
Na čele Spojených provincií Río de la Plata stála spočiatku 1810-1814 "Junta", potom 1814-1820 "Director Supremo". V rokoch 1820-1826 a 1827-1852 neexistovala v Argentínii žiadna centrálna vláda. Jednotlivé provincie boli v tom čase samostatnými štátmi, aj keď vedúcu úlohu zohrávala Provincia Buenos Aires. Vďaka ústave z roku 1853 sa stala Argentína federálnou republikou s prezidentským systémom. To platí až podnes. 
V tabuľke s označením " de facto" je prezident, ktorý za vedenia vlády vojenskou juntou, bol jej šéfom a do úradu sa nedostal ústavnou cestou. 

</doc>
<doc id="131136" title="Norwich" url="https://sk.wikipedia.org/wiki?curid=131136">
Norwich

Norwich je mesto v oblasti East Anglia na východe Anglicka a administratívne centrum a sídlo grófstva Norfolk.
Predmestia siahajú aj za hranice mesta a tvoria veľké zaľudnené oblasti na väčšine strán, hlavne Thorpe St. Andrew na východnej strane. Má rozlohu 39,02 km² a v samotnom meste žije 121 600 ľudí, v celej oblasti okolo 367-tisíc obyvateľov. Norwich je štvrté najhustejšie obývané mesto na východnej oblasti s priemernou hustotou zaľudnenia 3179 obyvateľov na štvorcový kilometer.

</doc>
<doc id="131139" title="Microsoft Office" url="https://sk.wikipedia.org/wiki?curid=131139">
Microsoft Office

Microsoft Office je kancelársky balík od americkej spoločnosti Microsoft Corporation. Existuje pre operačné systémy Microsoft Windows, Mac OS a Mac OS X, pričom je ho možné za istých podmienok prevádzkovať aj na unixových a linuxových operačných systémoch napríklad použitím emulačného rozhrania Wine alebo prostredníctvom produktu CrossOver Office. Microsoft Office je v súčasnosti najrozšírenejší kancelársky balík pre osobné počítače PC. Podľa "Softpedie" ho v roku 2012 používala viac ako miliarda užívateľov. Microsoft Office ako kancelársky balík predstavil Bill Gates prvýkrát 1. augusta 1988 na výstave COMDEX v Las Vegas. Išlo o marketingový názov pre sadu troch základných aplikácií (programov): Microsoft Word, Microsoft Excel a Microsoft PowerPoint. "Microsoft Office for Mac" bol uvedený na trh v roku 1989, v októbri 1990 nasledoval "Microsoft Office for Windows". Od verzie Office 95 k trom programom pribudol Microsoft Access 7.0 a ďalšie (napr. Microsoft Outlook vo Office 97). Od verzie 2010 je Office ponúkaný okrem 32-bitovej aj v 64-bitovej verzii a od 28. júna 2011 aj ako online služba (software as a service) s názvom Office 365, ktorý v edícii Home stál v roku 2017 domácnosť ročne 99€. Súčasná verzia balíka je "Office 2019" a bola vydaná 24. septembra 2018.
Súčasti.
Základnými komponentami balíka sú aplikácie:
Niektoré verzie Microsoft Office obsahujú aj ďalšie aplikácie:
Kritika.
Microsoft Office bol v minulosti kritizovaný za používanie proprietárnych formátov súborov, ktoré nútia ostatných užívateľov, s ktorými majitelia Office zdieľajú dáta, kúpiť rovnakú softvérovú platformu - Office. Po tejto kritike 15. februára 2008 Microsoft zverejnil kompletnú dokumentáciu svojich binárnych formátov Office v rámci licencie Open Specification Promise. Tiež formát dokumentov "Office Open XML" pre najnovšie verzie balíka Office pre Windows a Mac bol štandardizovaný a boli sprístupnené voľne stiahnuteľné programy pre prevod naň z predchádzajúcich verzií Microsoft Office. Vznikli tiež implementácie Office Open XML tretích strán pre platformy Mac (iWork 08) a Linux (OpenOffice.org 2.3) čo umožnilo interoperabilitu.
Pozri aj.
Medzi najvážnejších konkurentov Microsoft Office patria kancelárske balíky:

</doc>
<doc id="131146" title="Jack Nicholson" url="https://sk.wikipedia.org/wiki?curid=131146">
Jack Nicholson

John Joseph Nicholson, známy ako Jack Nicholson (* 22. apríl 1937, Manhattan, New York) je americký herec, trojnásobný držiteľ ceny Americkej filmovej akadémie Oscar a sedemnásobný držiteľ Zlatého glóbusu.
Veľmi známym sa stal v roku 1969, keď stvárnil jednu z hlavných rolí vo filme Bezstarostná jazda.
Oskara získal v kategórii najlepší herec v hlavnej úlohe za filmy "Prelet nad kukučím hniezdom"(1976) a Lepšie to už nebude (1998) a v kategórii najlepší herec vo vedľajšej úlohe vo filme Cena za nežnosť (1984).

</doc>
<doc id="131153" title="George Michael" url="https://sk.wikipedia.org/wiki?curid=131153">
George Michael

 
George Michael (vlastným menom Georgios Kyriacos Panayiotou; * 25. jún 1963, Londýn, Spojené kráľovstvo† 25. december 2016, Goring-on-Thames) bol britský popový a soulový spevák a skladateľ.
Životopis.
Narodil sa v severnom Londýne ako syn gréckeho Cyperčana, prisťahovalca menom Kyriacos Panayiotou, ktorý sa v päťdesiatych rokoch minulého storočia presťahoval do Anglicka a zmenil si meno na Jack Panos. Georgeov starý otec z matkinej strany pochádzal z chudobnej robotníckej anglickej rodiny a stará matka naopak z bohatej židovskej rodiny. Aj keď 9. septembra 1982, spolu so svojím priateľom zo školy menom Andrew Ridgeley, vydal ako Wham! debutovú pieseň "Young Guns", jeho otec Jack bol dosť skeptický. Otec vlastnil v Edgware dobre zabehanú reštauráciu a prial si pre syna kariéru inú ako hudobnú. Chcel aby sa jeho jediný syn vyučil v tzv. „slušnom zamestnaní“. Ale po prvých drobnejších úspechoch nasledoval jeden hit Wham! za druhým a vtedy dokonca i jeho otec zmenil názor. 
Keď v júni 1984 prerazil songom „Careless Whisper“ bol už vnímaný ako hviezda. Nasledovali ďalšie hity ako „Wrap her up“ (s Eltonom Johnom), „A Different Corner“ a hit s Arethou Franklin „I Knew You Were Waiting (For Me)“. Najväčší komerčný úspech dosiahol v roku 1987 so svojím debutovým sólovým albumom „Faith“ z ktorého sa predalo po vydani 14 miliónov a dodnes viac ako 20 miliónov kusov. Tento jeho sólový albumový debut Faith (október 1987) mu vyniesol mnohonásobnú platinu, čo bolo znakom, že éra Wham! sa skončila a už je tu len George Michael. Po pilotnom funky hite „I Want Your Sex“, ktorý sa dostal v Anglicku na singlovú top priečku, nasledovali piesne, ktoré sa vždy umiestňovali na popredných priečkach vo všetkých hitparádach.
Debutový song „Faith“ získal hudobnú cenu Grammy v kategórii „Najlepší album roku 1988“. V roku 1987 dostal cenu Grammy za pieseň v kategórii Najlepší r'n'b spevácky výkon dua alebo skupiny za song „I Knew You Were Waiting (For Me)“, ktorý naspieval spolu so svetoznámou Arethou Franklin. Bol prvým bielym spevákom, ktorý nahral duet s touto soulovou kráľovnou.
Smrť.
Zomrel 25. decembra 2016, vo veku 53 rokov, doma v Goring-on-Thames v Oxfordshire. Podľa jeho agenta Michaela Lippmana zomrel na následky zastavenia srdca. Dôvod jeho smrti nebol oficiálne potvrdený.

</doc>
<doc id="131184" title="Bizmut" url="https://sk.wikipedia.org/wiki?curid=131184">
Bizmut

Bizmut (lat. "Bismuthum", značka Bi) je chemický prvok v Periodickej tabuľke prvkov, ktorý má značku Bi a protónové číslo 83. Bizmut je krehký striebristý kov. Používa sa pri výrobe protipožiarnych zliatin. V medicíne má uhličitan bizmutitý využitie ako kontrastná látka pri röntgenovaní.
V roku 1450 ho objavil B. Valentín. Získava sa zo sulfidu tavením so železnými pilinami. Pre ľahkú taviteľnosť a zlievateľnosť s inými kovmi sa používa na výrobu ľahko taviteľných zliatin, ktoré sa používajú ako spájky a elektrické poistky. Bizmut sa pridáva aj do ložiskových kovov a v zliatine s uránom sa používa ako jadrové palivo. Zlúčeniny bizmutu dobre spájajú aj kov so sklom. Patrí medzi toxické prvky, svojím metabolizmom pripomína olovo, kumuluje (hromadí) sa v pečeni, obličkách, kostiach a nervovom tkanive.

</doc>
<doc id="131198" title="Andy Murray" url="https://sk.wikipedia.org/wiki?curid=131198">
Andy Murray

Sir Andrew Barron Murray, OBE (* 15. máj 1987, Dunblane, Škótsko) je súčasný škótsky profesionálny tenista.
Kariéra.
Stal sa prvým tenistom od júla 2005, ktorý sa dostal do top2 rebríčka ATP, kde odvtedy bola dvojica tenistov Roger Federer a Rafael Nadal. Naposledy v júli 2005 bol na 2. mieste Lleyton Hewitt.
Počas svojej kariéry vyhral 16 turnajov ATP. BBC ho vyhlásila za škótsku športovú osobnosť roka.
V septembri 2012 sa na US Open dostal po druhýkrát do finále po výhre nad Tomášom Berdychom z Česka 3:1 na sety..Vo finále sa stretol s Novak Đokovićom, ktorého porazil 3:2 na sety. S tým istým hráčom sa stretol aj vo finále Australian Open kde s ním naopak prehral. Vynahradil si to však na Wimbledone 2013, kde sa opäť s Đokovićom stretol vo finále. Tam ho po dramatickom závere porazil suverénne 3:0 na sety. Po 77 rokoch sa tak z grandslamového titulu teší britský tenista.
Na jeseň 7. novembra 2016 sa dostal na 1. miesto medzinárodného rebríčka ATP vo dvojhre, po šnúre 21 víťazných zápasov a zisku 4 turnajových titulov za sebou (Peking, Šanghaj, Viedeň a Paríž). Prerušil tak nadvládu Novaka Đokovića, ktorý bol svetová jednotka od 7. júla 2014.

</doc>
<doc id="131379" title="Whitney Houstonová" url="https://sk.wikipedia.org/wiki?curid=131379">
Whitney Houstonová

Whitney Elizabeth Houstonová (* 9. august 1963 Newark, New Jersey, Spojené štáty † 11. február 2012 Beverly Hills, Kalifornia, Spojené štáty) bola americká RnB a pop speváčka, herečka, bývalá modelka, príležitostná textárka a producentka.
18. júla 1992 sa vydala za speváka Bobbyho Browna. Po necelom roku sa im narodila dcéra Bobbi Kristina Houston Brown, jej prvé dieťa, jeho štvrté.
16. októbra 2006 bolo ich manželstvo rozvedené. 
11. februára 2012 bola Whitney Houston nájdená mŕtva vo svojej izbe v hoteli v Beverly Hills. Príčinou úmrtia bolo utopenie sa vo vani.

</doc>
<doc id="131447" title="Long Island" url="https://sk.wikipedia.org/wiki?curid=131447">
Long Island

Long Island je ostrov v americkom štáte New York. Má rozlohu a žije tu vyše 7,5 milióna obyvateľov. Je to najväčší ostrov v 48 amerických štátoch a najľudnatejší. V celosvetovom meradle je 17. najľudnatejší na svete. Priemerná hustota zaľudnenia ostrova je okolo 2110 obyvateľov na štvorcový kilometer.
Názov "Long Island" znamená "dlhý ostrov" a aj v skutočnosti je omnoho dlhší ako široký, jeho dĺžka je okolo a šírka iba . Pôvodní obyvatelia ostrov nazývali "Paumanok".
Na najzápadnejšej časti ostrova sa nachádzajú dve štvrte mesta New York, konkrétne Brooklyn a Queens.

</doc>
<doc id="131481" title="Predložka" url="https://sk.wikipedia.org/wiki?curid=131481">
Predložka

Predložka alebo prepozícia je neohybný a neplnovýznamový slovný druh, ktorý vyjadruje určovacie vzťahy podstatného mena (alebo výrazu rovnakej platnosti, napr. zámena či číslovky) k nadradeným slovesám, prídavným menám, podstatným menám (alebo výrazom rovnakej platnosti) ako odraz mimojazykových vzťahov vecí k iným veciam, k procesom či príznakom.
Existuje predložková väzba predložky so zámenom, číslovkou alebo podstatným menom.
Delenia.
Delenie 1:
Delenie 2:
Delenie 3 (etymologické):
Fonetika.
V slovenčine (podobne napríklad v ruštine a češtine) sa niektoré predložky za určitých okolností vokalizujú (pridáva sa o resp. u):

</doc>
<doc id="131616" title="Číslovka" url="https://sk.wikipedia.org/wiki?curid=131616">
Číslovka

Číslovka alebo numerále (plurál "numeráliá") je ohybný slovný druh, ktorý vyjadruje počet, množstvo alebo poradie. Z gramatického hľadiska ide o komplexný slovný druh, v ktorom sa s istými obmedzeniami uplatňujú gramatické kategórie: podstatné mená, prídavné mená a príslovky a ktorý môže vystupovať vo funkcii všetkých vetných členov.
Poznáme tieto druhy čísloviek: základné, druhové, skupinové, radové a násobné.
Z hľadiska určitosti ich možno deliť na:
Vo vetných členoch sa číslovky neurčujú.

</doc>
<doc id="131629" title="Elton John" url="https://sk.wikipedia.org/wiki?curid=131629">
Elton John

Sir Elton Hercules John, CH CBE (rod. Reginald Kenneth Dwight; * 25. marec 1947, Pinner, Middlesex, Anglicko) je anglický spevák, skladateľ a klavirista. Od roku 1967 spolupracuje so svojím skladateľským partnerom Berniem Taupinom, s ktorým dodnes nahral viac ako 30 albumov.
Počas jeho 50-ročnej kariéry predal Elton John viac ako 300 miliónov nahrávok, vďaka čomu sa stal jedným z najpredávanejších hudobných umelcov na svete. Má viac ako 50 hitov v prvej 40, vrátane siedmych po sebe idúcich albumov na 1. mieste v USA a 58 singlov v prvej 40 rebríčka Billboard Hot 100. Jeho najúspešnejším singlom je „Something About the Way You Look Tonight“/„Candle in the Wind 1997“, ktorého sa predalo viac ako 33 miliónov kópií po celom svete a stal sa "najpredávanejším singlom všetkých čias". Elton John získal počas svojej kariéry šesť Cien Grammy, päť cien Brit Award, jednu cenu Academy Award, jednu cenu Zlatý glóbus, jednu cenu Tony Award, jednu cenu Disney Legends a ocenenie Kennedy Center Honors v roku 2004. V roku 2004 ho časpois "Rolling Stone" zaradil na 49. miesto vo svojom zozname 100 vplyvných hudobníkov rock and rollovej éry.
V roku 1994 bol Elton John uvedený do Rock and Roll Hall of Fame, v roku 2013 do Songwriters Hall of Fame spolu s Berniem Taupinom. V roku 1996 bol menovaný za komandéra Radu britského impéria a v roku 1998 získal rytierstvo od Alžbety II. za "hudobné a charitatívne služby".
Elton John je od konca 80. rokov tiež bojovníkom proti AIDS. V roku 1992 založil nadáciu Elton John AIDS Foundation. Táto nadácia získala viac ako 200 miliónov dolárov. Od roku 1976 Elton John sa verejne hlási k bisexualite a v roku 1988 otvorene uviedol že je gay, pričom dňa 21. decembra 2005 uzavrel registrované partnerstvo s Davidom Furnishom.
Detstvo.
Elton John rod. Reginald Kenneth Dwight je najstarším dieťaťom Stanleyho Dwighta (1925 – 1991) a jediným dieťaťom Sheily Eileenovej (rod. Harrisovej; 1925 – 2017). Vyrastal v štvrti Pinner spolu so starými rodičmi z matkinej strany. Jeho rodičia sa zosobášili v roku 1945, keď sa rodina presťahovala do neďalekého dvojdomu. John navštevoval Pinner Wood Junior School, Reddiford School a Pinner County Grammar School; vo svojich 17. rokoch následne odišiel do školy tesne pred vykonaním skúšok, aby sa venoval hudobnej kariére.
Keď John začal považovať svoju hudobnú kariéru seriózne, jeho otec, ktorý pracoval ako letový poručík v Royal Air Force, sa ho pokúšal nasmerovať k tradičnejšej kariére, napríklad k bankovníctvu. John priznal, že jeho divoké divadelné kostýmy a predstavenia boli spôsobom, ako sa odpútať od veľmi obmedzujúceho detstva. Obaja jeho rodičia inklinovali k hudbe; otec hrával na trúbku s Bob Millar Band, čo bola poloprofesionálna kapela, ktorá hrávala pri vojenských tancoch. Dwightovci boli nadšenci platní, čím vystavovali svojho syna populárnym spevákom a hudobníkom už odmalička. John povedal, že ho okamžite chytil rock and roll, keď matka v roku 1956 kúpila nahrávky Elvisa Presleyho a Bill Haley &amp; His Comets. 

</doc>
<doc id="131639" title="Popolcová streda" url="https://sk.wikipedia.org/wiki?curid=131639">
Popolcová streda

Popolcová streda alebo škaredá streda (lat. "dies cinerum" alebo "feria quarta cinerum") je v rímskokatolíckom liturgickom kalendári prvý deň pôstneho obdobia.
Jej termín pripadá na 40. deň pred Veľkou nocou; do týchto 40 dní sa nepočítajú nedele, preto v praxi pripadá Popolcová streda na 46. deň pred Veľkonočnou nedeľou. Pre nepravidelný dátum Veľkej noci sa jej termín každý rok mení.
Dátumy Popolcovej stredy podľa rokov:
Názov dňa pochádza zo zvyku páliť palmy či bahniatka z Kvetnej nedele z minulého roka. Takto získaný popol sa používa pri bohoslužbe Popolcovej stredy, kedy sú veriaci poznačení popolom na čelo; tento symbol sa vzťahuje na blízkovýchodnú tradíciu sypania si popola na hlavu na znamenie pokánia pred Bohom. Poznačenie popolom je sprevádzané slovami: „Pamätaj, že si prach a na prach sa obrátiš.“ (Gn 3, 19) alebo „Kajajte sa a verte v Evanjelium .“
Pre mnoho kresťanov predstavuje Popolcová streda pripomienku vlastnej konečnosti a cieľa či smerovania vlastného života, vyznačuje sa teda pokáním. V rímskokatolíckej cirkvi je Popolcová streda jedným z dvoch dní prísneho pôstu (spolu s Veľkým piatkom).

</doc>
<doc id="131679" title="Soilwork" url="https://sk.wikipedia.org/wiki?curid=131679">
Soilwork

Soilwork je švédska melodic death metalová skupina založená v roku 1995 pod názvom Inferior Breed. V roku 1996 sa premenovali na Soilwork. Táto kapela pochádza zo švédskej metalovej "goteborg" scény, kde patria aj Dark Tranquillity, At the Gates a In Flames. Tvorba skupiny Soilwork pozostáva z klasických deathmetalových a heavy metalových elementov ovplyvnenými hlavne skupinami ako Death, At the Gates a Iron Maiden.
Novší Soilwork je viacej thrashmetalový ako deathmetalový, obohatený o groovemetalové a rockové prvky typu legendy Deep Purple. Práve týmto prístupom skupina apeluje na progresivitu nápaditosť a experimentálnosť svojich skladieb. O ich pokroku svedčí hlavne fakt, že časom k typickým vysoko tonálne položených „death“ vokálom začali skoro v každej skladbe pridávať aj melodické čisté vokály. Tento spôsob hudobného portfólia sa im osvedčil natoľko,že v súčasnosti hrajú moderný metal prístupný nielen deathmetalovým poslucháčom. Skupina sa dostáva do povedomia mladých ľudí z hudobných kompilácií a z hudby k počítačovým hrám.
Bývalí členovia.
Basgitara:
Gitara:
Bicie:
Klávesy:

</doc>
<doc id="131737" title="Hucul (kôň)" url="https://sk.wikipedia.org/wiki?curid=131737">
Hucul (kôň)

Hucul (iné mená: huculiak, huculský kôň) sa zaraďuje medzi primitívne plemená koní, ktoré nie sú svojou stavbou tela veľmi vhodné na športové využitie, ale sú to výborné kone na terénne jazdenie. Rozhodne sa o huculoch nedá povedať, že sú elegantné, ale v každom prípade sú spoľahlivé, skromné, obratné, vytrvalé a vynikajú pokojným temperamentom.
Stavba tela.
Hucul je dlhoveký kôň tvrdej telesnej konštrukcie s dobre vyjadreným typom. Telesný rámec má dlhšie línie, postoj je korektný, chody pravidelné. Jeho výška sa pohybuje u kobýl medzi 134 - 142 cm a u žrebcov medzi 136 - 144 cm, obvod hrude je u kobýl 160 - 180 cm a u žrebcov 165 - 185 cm a obvod holene u kobýl 17,5 - 19,5 cm a u žrebcov 18,2 - 20,2 cm.
Telesná stavba hucula je súladná, telo pevne stavané. Hlava je masívnejšia. Žuchvy sú mohutné. Krk je silný, svalnatý, stredne nasadený, často skôr klenutý. Kohútik je väčšinou menej výrazný, chrbát pevný, bedrá krátke. Zadok je široký, svalnatý, stredne sklonený, často kratší. Typický je široký a hlboký hrudník. Končatiny sú suché s výraznými kĺbmi a kratšími prednými holeňami. Kopytá sú pravidelné s dobrou a veľmi tvrdou kopytnou rohovinou. Postoj je vpredu pravidelný, vzadu niekedy mierne kravský.
Najčastejšie sfarbenie je hnedák alebo plavák všetkých odtieňov, menej ryšiak a vraník, typický je výrazný úhorí pruh, často sa vyskytuje zebrovanie predkolenia a predlaktia a niekedy oslí kríž. Biele znaky sú nežiaduce. Srsť je dlhšia, hrubšia a hustá, dobre prispôsobivá nepriazňam počasia. Na koreni chvosta sa niekedy vyskytuje štetka z krátkych vlasov, chvost splýva až k zemi.
Charakteristika.
Hucul patrí medzi pozdné plemená, dospieva v 5 – 6 rokoch, výkonný zostáva až do 25 rokov často sa dožíva 30 rokov aj viac. Chody sú kratšie a pravidelné, v teréne sa hucul pohybuje veľmi isto a obratne. Hucul má pevné zdravie a je veľmi plodný. Vývoj žriebät je pravidelný a bezproblémový.
Chov v zoo.
Od roku 1981 sa chovu huculov intenzívne venuje Zoologická záhrada Košice. Boli to úplne prvé zvieratá chované v tamojšej zoo a rovnako tak prvé tam rozmnožené zvieratá. V rokoch 1985 - 2009 mal tamojší chov status génovej rezervy popri chove v Národnom žrebčíne Topoľčianky. Do roku 2013 tu odchovali 95 mláďat.

</doc>
<doc id="131863" title="Regulácia preklzovania" url="https://sk.wikipedia.org/wiki?curid=131863">
Regulácia preklzovania

Regulácia preklzovania (kolies/náhonu), skratka ASR (z nem. "Antriebsschlupfregelung", angl. "Acceleration Slip Regulation" alebo nesprávne "anti-slip/anti-skid regulation") alebo ASC (z angl. "acceleration skid control") alebo TCS (z angl. "traction control system"), alebo DTC (z angl. "dynamic traction control"), je v automobiloch systém, ktorý automaticky zabraňuje pretáčaniu pohonných kolies pri zrýchlovaní alebo rozbiehaní sa vozidla. Väčšinou sa nachádza v ťažších autách s väčším výkonom (Audi, Mercedes, BMW, Maserati, Hummer, atd)

</doc>
<doc id="131960" title="Skloňovanie" url="https://sk.wikipedia.org/wiki?curid=131960">
Skloňovanie

Skloňovanie alebo deklinácia je systematická úprava tvaru mien (teda podstatných mien, prídavných mien, zámien a čísloviek).
Druhy podľa typu jazyka.
V analytických jazykoch (napríklad románske jazyky, angličtina, bulharčina) sa skloňuje (v širšom zmysle) pomocou predložiek (napr. v angličtine je genitív od slova house "of the house") a lexikálna časť gramatického tvaru ostáva nezmenená.
V aglutinačných jazykoch (aglutinujúcich) sa skloňuje pomocou prípon, ktoré majú vždy len jeden gramatický význam (napr. maďarčina, turečtina).
Vo flektívnych jazykoch sa skloňuje pomocou prípon, ktoré majú aj viac gramatických významov (napr. slovenčina - genitív je "chlapa" alebo "chlapov").
V introflektívnych jazykoch sa skloňuje (aj) zmenou v kmeni slova (napr. slovenčina - genitív od "žena" je "žien"; nemčina - množné číslo od "Vater" je "Väter"; angličtina - množné číslo od "goose" je "geese"). Hlavnými introflektívnymi jazykmi sú semitsko-hamitské jazyky (napr. arabčina), kde existuje zložitý ustálený systém na viacero zmien v kmeňoch slov.

</doc>
<doc id="131973" title="Podmet" url="https://sk.wikipedia.org/wiki?curid=131973">
Podmet

Podmet alebo gramatický subjekt (alebo nepresne gramatický podmet) je jeden zo základných vetných členov a jeden zo subjektov (vyjadruje teda nositeľa činnosti, stavu alebo vlastnosti). 
Podmet je to, čo tvorí východiskový bod gramatickej stavby dvojčlennej vety (napr. Peter píše), a na čo sa viaže prísudok prisudzovacím skladom. Pre indoeurópske jazyky je najlepšia definícia (gramatického) podmetu nasledovná: "Podmet slovesa je slovo, ktoré sa s ním zhoduje v osobe, čísle a prípadne aj rode."
Podmetu spravidla zodpovedá nominatív, ale v slovenčine napríklad niekedy aj genitív.
Vzájomný vzťah podmetu a prísudku môže byť aktívny (napr. Krava otvára ústa) alebo pasívny (napr. Krava je otváraná mäsiarom). Môže byť vyjadrený aj nevyjadrený.
Delenia v slovenčine.
Delenie 1:
Delenie 2:

</doc>
<doc id="131977" title="Géza Maróczy" url="https://sk.wikipedia.org/wiki?curid=131977">
Géza Maróczy

Géza Maróczy (* 3. marec 1870, Segedín, Maďarsko – † 29. máj 1951, Budapešť) bol maďarský šachista, medzinárodný veľmajster od roku 1950, jeden z najlepších šachistov na svete na prelome 19. a 20. storočia.
Životopis.
So šachom sa bližšie zoznámil v Zürichu, kde študoval na vysokej škole. Ako jeden z mála veľmajstrov sa nestal šachovým profesionálom.
Na medzinárodnom turnaji hral po prvýkrát v roku 1895. V Hastingse suverénne vyhral B-turnaj. V Norimbergu 1896 skončil 2., ale v Budapešti 1896 a vo Viedni 1898 sa mu nedarilo.
Počnúc rokom 1899 sa pre Maróczyho začalo desaťročie veľkých úspechov. V Londýne 1899 skončil 2.-4., vo Viedni 1899 a v Mníchove 1900 vyhral, v Paríži 1900 bol 3.-4., v Monte Carlo 1902 a 1904 vyhral, 1903 bol 2., vo Viedni 1904 bol 2., v Ostende 1905 1. a 1906 2. V Barmene 1905 bol 1.-2., v Kodani 1907 2.-3., vo Viedni 1907 3.-5. v Karlových Varoch 1907 2., vo Viedni 1908 1.-3., a toto obdobie zakončil slabším výsledkom v Prahe 1908, kde skončil 6.
V rokoch 1909 – 1920 takmer vôbec nehrával. Venoval sa svojmu zamestnaniu (bol učiteľom matematiky). Počas prvej svetovej vojny žil najprv v Holandsku a potom v Anglicku, kde pôsobil ako šachový tréner. Okrem iných trénoval aj Maxa Euweho a 1. majsterku sveta Vieru Menčikovú.
Na turnaje sa vrátil v roku 1920 a napriek tomu, že už prekročil päťdesiatku, stále končil na popredných miestach. V Berlíne sa delil o 5.-7. miesto. V Utrechte 1920 vyhral, v Amsterdame 1920 bol 2.-3., v Haagu 1921 4.-5., vo Viedni 1922 4.-6. vo Westone 1922 2., v Liverpoole 1923 2., v Karlových Varoch 1923 1.-3., v Hastingse 1923/24 2., 1924/25 1. a 1929/30 4.-7., v Nice 1930 5.-6., v Scarborough 2., na majstrovstvách Maďarska 1931 4.-5., v Sliači 1932 4.-6., v Londýne 1932 5.-6., v Scheveningene 1933 2.-3., v Drážďanoch 1936 3.-4. a v Zandvoorte 1936 5.-6.
Reprezentoval Maďarsko na šachových olympiádach v rokoch 1927(Maďarsko zvíťazilo), 1930, 1933 a na Turnaji národov 1936.
Maróczy bol predstaviteľom pozičného šachu. Jeho najsilnejšou zbraňou bola výborná hra v obrane a v koncovkách. Maróczyho zásluhou sa rozšírili predtým málo používané otvorenia Francúzska obrana a Sicílska obrana. Jeden z variantov Sicílskej obrany je nazvaný po ňom. Bol aktívny aj ako šachový novinár, napísal niekoľko kníh.
Géza Maróczy zomrel 29. mája 1951 v Budapešti.

</doc>
<doc id="132032" title="Svalovec špirálovitý" url="https://sk.wikipedia.org/wiki?curid=132032">
Svalovec špirálovitý

Svalovec špirálovitý alebo svalovec špirálový () je parazitický hlístovec zo skupiny nitkovky. Je hostiteľom sa môže stať aj človek. Ochorenie spôsobené larvami týchto červov, trichinelóza, je vážne ochorenie, ktoré môže byť pre hostiteľa aj smrteľné.
Epidémia.
V roku 1998 vypukla v obci Valaská najväčšia epidémia svalovca na Slovensku. Na fašiangovej veselici obyvatelia podávali miestne špeciality – údené psie rebierka a klobásky z bravčového a psieho mäsa. Svalovcom sa nakazilo 336 ľudí. 
Medzi postihnutými boli aj 2 tehotné ženy. Plody infikované svalovcom neprežili.

</doc>
<doc id="132054" title="Óda na radosť (Beethoven)" url="https://sk.wikipedia.org/wiki?curid=132054">
Óda na radosť (Beethoven)

Óda na radosť je záverečná časť Beethovenovej 9. symfónie d moll op 125 k Schillerovej óde "Na radosť" (Ode "An die Freude"). Autor v texte vyjadruje idealistickú víziu bratstva celého ľudstva, ktorú zdieľal aj van Beethoven.
Hymnu hudobne upravil svetoznámy dirigent Herbert von Karajan. Je bez textu - v univerzálnom jazyku hudby. Vyjadruje ideál slobody, mieru a solidarity., ktorá mala premiéru 7. mája 1824 vo Viedni. 
V roku 1955 bola prvýkrát spomenutá "Óda na radosť" ako eurohymna. Rade Európy ju navrhol Richard Nikolaus Graf von Coundenhove-Kalegri. Za hymnu Rady Európy však bola oficiálne uznaná až v roku 1972 a od roku 1985 je Európskou hymnou.

</doc>
<doc id="132196" title="Pivovarský potok" url="https://sk.wikipedia.org/wiki?curid=132196">
Pivovarský potok

Pivovarský potok je potok v dolnom Turci, v západnej časti okresu Martin, na území mesta Martin. Je to ľavostranný prítok Turca, meria 7,9 km a je tokom IV. rádu. Horný tok, po osadu Podstráne, sa označuje ako Mlynský potok.
Prameň.
Pramení v Malej Fatre, v podcelku Lúčanská Fatra, v časti Lúčanské Veterné hole, na juhojuhovýchodnom svahu Krížavy v nadmorskej výške približne 
Opis toku.
Od prameňa tečie juhovýchodným smerom, vytvára oblúk ohnutý na severovýchod a sprava priberá prítok z východojuhovýchodného svahu Veľkej lúky (1 475,5 m n. m.). Ďalej priberá pravostranný Veterný potok, následne sa esovito stáča, pričom na krátkom úseku tečie na juh a z tej istej strany priberá aj prítok z oblasti Bazovej. Ďalej pokračuje na východ, sprava priberá krátky prítok a prechodne tečie severovýchodným smerom. Preteká rekreačnou osadou Podstráne, kde priberá ľavostranný Malý potok a tečie východným smerom. Následne preteká cez osadu Stráne so sústavou piatich rybníkov na pravom brehu a ďalej južným okrajom martinskou mestskou časťou Podháj. Tu sa napokon stáča na juhovýchod a na území mesta (pri športovej hale) ústi v nadmorskej výške cca 392 m n. m. do Turca.

</doc>
<doc id="132207" title="Prison Break" url="https://sk.wikipedia.org/wiki?curid=132207">
Prison Break

Prison Break je úspešný americký seriál o úteku z väzenia. V prvej sérii "Michael Scofield" (Wentworth Miller) vymyslel plán vyslobodenia svojho nevinného a nespravodlivo na smrť odsúdeného brata "Lincolna Burrowsa" (Dominic Purcell) tak, že sa najprv sám nechal k nemu zatvoriť do väzenia a odtiaľ mu pomohol utiecť. Počas druhej série sa spolu snažia ujsť z krajiny, čo sa im aj podarí, no Michaela zatknú a uväznia v Paname. Tretia séria je o úteku z tohto väzenia, spolu so snahou zničiť organizáciu, ktorá všetko zapríčinila. V štvrtej sérii im vládny agent ponúkne anulovanie trestov, ak mu pomôžu raz a navždy túto organizáciu zničiť. Po neúspechu a zistení informácií o spojitosti ich rodiny s touto organizáciou naberá situácia pre nich nový rozmer.
Seriál bol prvýkrát vysielaný 29. augusta 2005 na americkej televíznej stanici FOX. Z pôvodných 13 dielov vznikla vďaka vysokej sledovanosti celá séria (spolu 22 epizód). Druhá séria sa vysielala od 21. augusta 2006 a tretia séria začala v USA 17. septembra 2007. Tá skončila predčasne po odvysielaní 13 epizód kvôli štrajku amerických scenáristov. Štart štvrtej série bol 1. septembra 2008, záverečná epizóda bola odvysielaná 15. mája 2009.
Na Slovensku bola jeho televízna premiéra 28. januára 2007 o 20:00 na TV JOJ, druhá séria sa začala 28. februára 2008. TV JOJ zakúpila aj tretiu sériu, vysielať ju začala 21. septembra 2008. Štvrtú sériu začala vysielať 21. júla 2010. Piatu sériu JOJ začala vysielať 5. apríla 2017.
V januári 2018 televízia FOX oficiálne potvrdila výrobu šiestej série.
Autori.
Tvorca a producent Prison Breaku je americký režisér a scenárista Paul Scheuring. Na scenári epizód sa podieľala skupina ľudí, v ktorej je okrem tvorcu seriálu aj Matt Olmstead, Zack Estrin, Nick Santora, Karyn Usher, Monica Macer, Seth Hoffman, Kalinda Vazquez a Christian Trokey. Hosťujúcim scenáristom jednej epizódy bol aj Michael Pavone.

</doc>
<doc id="132218" title="Vlnové číslo" url="https://sk.wikipedia.org/wiki?curid=132218">
Vlnové číslo

Vlnové číslo (iné názvy: repetencia, staršie vlnočet) môže byť vo fyzike:
V sústave SI je jednotkou vlnového čísla 1/m. 
Vlnové číslo je špeciálny prípad priestorovej frekvencie.
Uhlové vlnové číslo vo vlnových rovniciach.
Pre špeciálny prípad elektromagnetickej vlny:
kde formula_2 (grécke písmeno ní) je frekvencia vlny, "vp" je fázová rýchlosť vlny (ak sa šíru vo vákuu, potom "vp = c"), "ω" je uhlová frekvencia vlny, "E" je energia vlny, "ħ" je redukovaná Planckova konštanta, a "c" je rýchlosť svetla vo vákuu. Uhlové vlnové číslo je veľkosť vlnového vektora.
Pre špeciálny prípad de Broglieovej vlny v nerelativistickej aproximácii:
kde formula_4 je hybnosť častice, formula_5 je jej hmotnosť, formula_6 jej kinetická energia a formula_7 je redukovaná Planckova konštanta.

</doc>
<doc id="132262" title="Mumifikácia (konzervovanie)" url="https://sk.wikipedia.org/wiki?curid=132262">
Mumifikácia (konzervovanie)

Mumifikácia alebo mumifikovanie (z arabčiny &lt; perzs. mummia = asfalt, po egyptsky mumia=živica) je konzervovanie mŕtveho tela osoby alebo živočícha vysušovaním alebo balzamovaním. Výsledkom mumifikácie celého tela je múmia. Najznámejšie praktizovanie metód mumifikácie je známe zo Starovekého Egypta.
Mumifikácia v starovekom Egypte.
Jedny z prvých múmií v Egypte pochádzajú už z obdobia okolo roku 3 200 pred Kristom. Múmie boli zachované vďaka procesu zvanému mumifikácia. Proces mumifikovania trval až 70 dní. Dôvodom mumifikácie bola viera v posmrtný život, pri ktorom bude telo ešte potrebné. Mozog bol obvykle odstránený. Oči tiež zahodili a nahradili sklenou atrapou. Múmiu uložili do drevenej rakvy. Táto bola vložená do kamenného sarkofágu(hermeticky uzavretého). Múmiu spustili do pohrebnej komory. Spolu s mŕtvym pochovávali aj jeho majetok, odevy, amulety, nábytok a aj jedlo. 
Príprava mumifikácie.
Na prípravu mumifikácie potrebovali starí balzamovači tenké dláto, medené háčiky, nôž, kanopy, teda nádoby, palmové víno, myrhu, hydroxid sodný, živicu a ovínadlá.
Starí Egypťania museli najskôr z tela veľmi rýchlo vybrať orgány. Vnútornosti boli odkladané do ozdobných rituálnych nádob (kanopa). Orgány sa vyberali zväčša do štyroch hodín po úmrtí. Práve vnútorné orgány sa rýchlo kazia a spôsobujú známy mŕtvolný zápach. V tele mohli zostať iba dva životne dôležité orgány a to srdce a obličky. Starí Egypťania boli presvedčení, že práve tieto dva orgány boli potrebné aj v posmrtnom živote. Každá kanopa mala svoju podobu. Prvá, v ktorej bola uložená pečeň, má podobu Imseta. Druhá kanopa mala podobu Kebehsenufa so sokolou hlavou a boli v nej uložené črevá. Tretia mala podobu paviána Hapiho a boli v nej pľúca a vo štvrtej s podobou šakala Duamutefa bol uložený žalúdok.
Proces mumifikácie.
Cez ľavú nosnú dierku sa vsunulo úzke dláto a opatrne sa vyberal mozog. Obsidiánovým/pazúrikovým rituálnym nožom otvorili telo a vybrali orgány, ktoré uložili do kanôp. Celé telo bolo vytreté palmovým vínom, aby ho nezačali rozkladať baktérie. Dutinu vypchali myrhou a ak nedržala tvar, pridali niekoľko mieškov s pieskom. Telo zašili a pustili sa do úpravy zovňajšku. K tomu patrilo napríklad nalíčenie faraóna vrátanie očných liniek a tieňov. Opäť sa zopakovala alkoholová kúra a kúpeľ v silno aromatických bylinách. Telo sa muselo ešte poriadne pokryť hydroxidom sodným, ktorý starí Egypťania získavali z jazier neďaleko dnešného hlavného mesta Káhiry. Tiež ho obalili špeciálnou soľou-nátronom. Vďaka horúcemu podnebiu telo obalené hydroxidom sodným sa nechávalo sušiť približne 60 až 70 dní. Vďaka hydroxidu sodnému zostala podoba mŕtveho celkom zachovaná. Posledný úkon mumifikácie je obaľovanie mŕtveho pruhmi plátna. Bohatý človek bol ovinutý až 20 vrstvami plátna. Ak by tieto pruhy boli zmerané boli by dlhé až 400 metrov. Nakoniec bolo telo zosnulého uložené do sarkofágu s mnohými amuletmi a následne bol sarkofág uložený do väčšieho. Faraóni boli uložení zvyčajne až v troch sarkofágoch a z toho ten posledný bol vyrobený z masívneho kameňa.
Mumifikácia dnes.
Mumifikácia (balzamovanie) dnes nie je zabudnutá. Napríklad v Rusku, v Moskve je zabalzamovaný bývalý vodca proletariátu Vladimír Iľjič Lenin. Jeho pozostatky sú vystavené v mauzóleu na Červenom námestí. Ale nebol to jediný komunistický vodca, ktorý podstúpil túto procedúru. Klement Gottwald, bývalý prezident ČSR, bol takisto balzamovaný, no nie veľmi úspešne. Napriek snahe vlády a príslušných expertov vyškolených v Moskve sa telo bývalého prezidenta začalo rozkladať. Už starí a hlavne zručnejší Egypťania vedeli, že telo sa má začať balzamovať v čo najkratšom čase po úmrtí, ideálne do 4 hodín. Žiaľ, kým sa česko-slovenskí pohlavári rozhodli zabalzamovať telo bývalého prezidenta, prešlo až 17 dní, čím sa už začal proces rozkladu.

</doc>
<doc id="132263" title="Hurikán" url="https://sk.wikipedia.org/wiki?curid=132263">
Hurikán

Hurikán alebo zriedkavo uragán je lokálny názov tropickej cyklóny v Karibskom mori a na juhovýchodnom pobreží USA. Vyskytuje sa najčastejšie od júna do novembra.
Vznik.
Najprv musí byť vyhriate more aspoň na 26,5 °C (79,7 °F), najmenej do hĺbky 70 metrov. Keďže túto teplotu majú moria až koncom leta, trvá hurikánová sezóna od neskorého leta do neskorej jesene. Keď je more takto vyhriate, začne sa voda vyparovať. Keď sa dostane vyššie, začne sa točiť, pričom jej musí dopomôcť aj veľký búrkový oblak supercela. Tento vietor sa točí proti smeru hodinových ručičiek, v dôsledku Coriolisovej sily. Na rovníku k tomuto efektu nedochádza, preto tam hurikány nevznikajú. Čím je intenzívnejšie točenie vetra, tým je hurikán silnejší a väčší a samozrejme aj búrka je väčšia.
Oko hurikánu.
V strede hurikánu je tzv. „oko hurikánu“ - miesto pokoja. Zvyčajne má priemer od 20 do 60 km. Veľa ľudí zahynulo počas hurikánu tak, že sa skryli a prežili prvú časť hurikánu. No keď vyšli von, druhá časť hurikánu ich zabila. Je to vlastne os, okolo ktorej sa točia všetky vetry.
Stena oka.
Oko hurikánu obklopuje stena oka (angl. "eyewall"), v ktorej je najväčšia rýchlosť prúdenia vzduchu. Je niekoľko kilometrov široká, ak prichádza na územie, tak je územie zaťažované maximálnymi vetrami, keď prejde stena oka, nastane relatívny pokoj v oku a na to príde druhý nápor vetra steny oka znova s maximálnymi rýchlosťami, keď hurikán odchádza.
Prívalové vlny.
Keďže k vzniku hurikánov dochádza nad morom, silný vietor môže vytvoriť veľké príbojové vlny, ktoré môžu dosahovať výšku trojposchodového domu. Tieto vlny môžu spôsobiť veľké materiálne škody.
Názov.
Každý hurikán v Atlantiku dostane meno podľa hurikánového centra na Floride. Každých šesť rokov sa pripravuje zoznam mien. Na siedmy rok sa čerpá z prvého zoznamu. Striedajú sa chlapčenské a dievčenské mená. Keď je nejaký naozaj ničivý hurikán, jeho meno sa zo zoznamu vyčiarkne. Príkladom takého hurikánu bol aj hurikán Andrew, ktorý napáchal škody za takmer 25 miliárd amerických dolárov.
Predpovedanie hurikánov.
V súčasnosti možno hurikány predpovedať v rámci meteorologického výskumu. Keď vedci zachytia nový hurikán, vyšlú lietadlo nad oblaky, aby zistilo podrobnosti o hurikáne. Keď sa hurikán dostane do dosahu radarov, dokážu určiť jeho vlastnosti – smer, silu, veľkosť zrážok, veľkosť prívalových vĺn, ale aj číslo v Safir – Simpsonovej stupnici. Keď sa hurikán dostane nad pevninu, zoslabne a rozpadne sa. Napriek tomu sa väčšina hurikánov rozpadne už nad Atlantickým oceánom.
Hurikány v Európe.
Aj v Európe sa vyskytujú tropické cyklóny. Napríklad pozostatky z hurikánov väčšinou putujú nad Európu. Pozostatok z hurikánu Floyd udrel nad južnú časť Veľkej Británie. Dosiahol len prvý stupeň Saffir–Simpsonovej hurikánovej stupnice, ale zničil veľa stromov v kráľovskej záhrade. Bude trvať asi 100 rokov, kým sa opäť obnoví jej ekosystém.
Hurikány a Slovensko.
Na Slovensku vznikol vynález , ktorý sa zaoberá spôsobom a zariadením na redukciu ničivej sily tropických cyklón.
Na Slovensku bol v roku 2009 zaregistrovaný Fond pre antihurikánové technológie , ktorý sa zaoberá aktívnymi antihurikánovými technológiami, ich hľadaním a podporou.
V roku 2010 bol slovenskému autorovi (Jozef Šolc) udelený US Patent 7798419 Method of and a device for the reduction of tropical cyclones destructive force 

</doc>
<doc id="132271" title="Savielly Tartakower" url="https://sk.wikipedia.org/wiki?curid=132271">
Savielly Tartakower

Savielly Tartakower (* 22. február 1887 Rostov nad Donom, Rusko – † 2. február 1956 Paríž, Francúzsko) – iné podoby krstného mena boli "Savelij, Saviely, Ksawery" – bol poľský a francúzsky šachista, medzinárodný veľmajster od roku 1950, popredný svetový šachista medzivojnového obdobia.
Pochádzal z poľsko-židovskej rodiny. Už v detstve sa jeho rodina presťahovala z Ruska do Rakúska. Od roku 1924 žil vo Francúzsku, napriek tomu v medzivojnovom období reprezentoval Poľsko. Prvé šachové úspechy zaznamenal počas štúdií vo Viedni (vyštudoval právo). Prvý medzinárodný turnaj absolvoval v Barmen 1905, kde vo "vedľajšom" turnaji delil 1.-2. miesto, užší zápas o 1. miesto však prehral. Na turnaji vo Viedni 1907 bol 3.-5. Potom však prišlo chudobné obdobie, keď sa objavoval v dolnej polovici výsledkových listín.
Až po 1. svetovej vojne Tartakower prenikol do svetovej špičky. V tomto období sa zúčastnil mnohých turnajov. Jeho najlepšie výsledky do 2. svetovej vojny boli:
Berlín 1920 2.-3., Göteborg 1920 4.-7., Utrecht 1920 2., Amsterdam 1920 2.-3., Budapešť 1921 3.-4., Haag 1921 2., Teplice 1922 3.-4., Viedeň 1922 2., Kodaň 1923 3., Viedeň 1923 1., Moravská Ostrava 1923 5.-6., Hastings 1924/25 (B-turnaj) 1.-3., Baden-Baden 1925 5.-6., Debrecín 1925 2.-3., Mariánske Lázne 1925 5.-6., Paríž 1925 2., Moskva 1925 5.-6., Amsterdam 1926 2., Bardejov 1926 1.-2., Drážďany 1926 4., Gent 1926 1., Semmering 1926 4.-5., Hastings 1926/27 1., Bad Homburg 1927 3., Bad Niendorf 1927 1.-2., Londýn 1927 1.-2., Hastings 1927/28 1., Berlín 1928 3., Giessen 1928 2.-3., Viedeň 1928 2.-5., Paríž 1929 1., Scarborough 1929 1.-2., Budapešť 1929 3., Barcelona 1929 2., Liége 1930 1., Nice 1930 1., Paríž 1930 3., Buenos Aires 1931 2., Londýn 1932 5.-6., Sitges 1934 3.-4., Lodž 1935 1., Hastings 1935/36 3., Zandvoort 1936 3.-4., Ľubľana 1938 3.-4., Lodž 1938 2.
Okrem toho vyhral majstrovstvá Poľska 1935 a 1937 a reprezentoval Poľsko na šachových olympiádach 1930 – 1939 s týmito výsledkami.
Znovu sa na turnaje vrátil až po 2. svetovej vojne. Dokonca sa už v pokročilom veku zapojil aj do bojov o titul majstra sveta, keď sa v roku 1948 zúčastnil na medzipásmovom turnaji MS v Saltsjöbadene. Skončil tam 16. Na šachovej olympiáde v roku 1950 reprezentoval Francúzsko a dosiahol výsledok 7½/15(+5, =5, -5).
Na turnajoch hrával až do konca života a dosiahol aj niektoré dobré výsledky:
Hastings 1945/46 1., Londýn 1946 3., Hastings 1946/47 2., Budapešť 1948 4.-5., Southsea 1949 3., Paríž 1953(majstrovstvá Francúzska) 1.-2. a Paríž 1955 1.
Savielly Tartakower patril k hlavným predstaviteľom hypermodernej školy, ktorá významne obohatila šachovú teóriu. Je podľa neho pomenovaný populárny variant Dámskeho gambitu. Ako hráč bol v prvom rade výborný taktik, ktorý nachádzal v pozíciách vtipné a prekvapujúce riešenia. V otvorení často používal rôzne nekonvenčné varianty a experimenty. Bol aj významný šachový komentátor a spisovateľ. Napísal niekoľko kníh a množstvo novinových článkov, jeho komentáre sa vyznačovali vtipom, duchaplnosťou a zrozumiteľnosťou. Je autorom mnohých šachových aforizmov. Napríklad:
Okrem šachovej publicistiky sa Tartakower venoval aj prekladateľskej práci. Prekladal do nemčiny a francúzštiny ruskú poéziu.
Savielly Tartakower zomrel 2. 2. 1956 v Paríži.

</doc>
<doc id="132273" title="Manaus" url="https://sk.wikipedia.org/wiki?curid=132273">
Manaus

Manaus je hlavné a súčasne najväčšie mesto brazílského spolkového štátu Amazonas. 
Nachádza sa na rieke Amazonke tesne pod ústím rieky Rio Negro, uprostred Amazonského pralesa, najväčšieho tropického dažďového pralesa na svete. 
V minulosti to bolo bohaté mesto, ktoré profitovalo z vývozu kaučuku. Z týchto čias ostal len pamätník - Teatro Amazonas. 
Mesto hostilo zápasy Majstrovstiev sveta vo futbale 2014 na štadióne Arena da Amazônia. 
V Manause žije v roku (2020) 2 219 580 obyvateľov.

</doc>
<doc id="132324" title="Jednotka USB flash" url="https://sk.wikipedia.org/wiki?curid=132324">
Jednotka USB flash

Jednotka USB flash alebo USB kľúč alebo pamäťový kľúč USB alebo USB flash disk je pamäťové médium, ktoré v sebe integruje flash pamäť a rozhranie USB (univerzálna sériová zbernica). Zvyčajne sú fyzicky malé (niekedy len o niečo väčšie ako samotný USB konektor), ľahké a prenosné. 
Kapacita.
Vyrábali sa najprv (od roku 2012) s maximálnou kapacitou rádovo megabajty (MB), potom GB a teraz TB. Najobľúbenejšia kapacita v roku 2020 bola 16 až 256 GB. USB kľúče s kapacitou väčšou ako 1TB však v roku 2020 stáli viac ako 100€ a preto pri týchto vysokých kapacitách sa stále oplatí zvážiť použitie externého pevného disku (tiež zvyčajne s USB káblom), ktoré sú však väčšie. 
Kapacita je limitovaná technologickými a softvérovými obmedzeniami, takže v budúcnosti sa dá predpokladať jej ďalší nárast. 
Vzhľadom na digitálnu povahu USB pamäte je jej kapacita vždy 2n (pozri Bit#Počet_bitov_a_stavov), vždy 1, 2, 4, 8, 16, 32, 64, 128, 256, 512, 1 024 = 1Ki násobkom základnej jednotlky (kilobajtov, megabajtov a pod.)
Prenosová rýchlosť.
Dôležitým parametrom okrem kapacity je aj prenosová rýchlosť. Čím je objem prenášaných (čítaných alebo zapisovaných) dát vyšší, tým je tento parameter dôležitejší. Niektorí výrobcovia takticky tento parameter neudávajú a pri výrobe používajú lacnejšie pomalšie čipy. Prenosová rýchlosť závisí na verzii USB (univerzálna sériová zbernica) a to ako USB kľúča tak aj zariadenia (zásuvky USB v počítači), do ktorého má byť pripojený. Obidve musia byť navzájom kompatibilné. Pokiaľ verzie USB 1 až USB 3 boli navzájom kompatibilné, najnovšia veriza USB 3.2. Gen 2x2 už má iný konektor USB-C (Pozri dole platné značenie verzií USB). 
Prenosová rýchlosť USB2 kľúča sa pohybuje cca od 2 do 30 Mbit/s, zápis je obvykle výrazne pomalší (cca 2x pomalší). Novšie kľúče, zvyčajne s vyššími kapacitami môžu mať rozhranie USB 3.0, ktoré bolo v počítačoch uvedené na trh v roku 2011 a dosahuje 10x vyššiu rýchlosť až 5Gbit/s = 625 MB/s. Štandard USB 3.1 z januára 2013 dosahuje ešte dvojnásobne vyššiu rýchlosť ako USB3.0. Plast v konektore verzií 3.0 a vyšších je zafarbený na modro.
V súčasnosti platné značenie verzií USB.
V roku 2019 špecifikácia USB 3.2 nahradila predchádzajúce špecifikácie USB 3.1 a USB 3.0 a tak je platné toto značenie (v zátvorke sú teoreticky maximálne prenosové rýchlosti, ktoré sa dajú dosiahnuť pri čítaní v optimálnych podmienkach):
Výhody a nevýhody.
USB Flash Disk má malé rozmery, môže byť súčasťou pera alebo iných reklamných predmetov. Dá sa zavesiť na kľúče a preto býva nazývaný aj USB kľúč (ang. USB key). Vďaka rozhraniu USB je jednoduché ho pripojiť k počítaču. V súčasnosti je možné kúpiť aj kľúče označené ako USB OTG (On-The-Go) ktoré majú okrem USB konektora ešte druhý a to buď micro USB, USB-C alebo Lightning pomocou ktorého je možné kľúč pripojiť okrem počítaču (bez redukcie) aj k mobilu (ak má funkciu OTG). 
Špecifické vlastnosti.
Jednotky USB flash poskytujú oproti iným druhom prenosných médií (najmä disketám) niekoľko výrazných výhod: sú menšie, rýchlejšie, s vyššími kapacitami a tiež výrazne spoľahlivejšie (keďže neobsahujú pohyblivé súčasti). Jednotky USB flash majú obvykle implementovaný "USB mass storage class" protokol, čo umožňuje využiť univerzálny ovládač typu "class" ("trieda") v operačných systémoch ako Microsoft Windows, Mac OS X a GNU/Linux, a nie je potrebné inštalovať špeciálny ovládač ku každému typu USB kľúča pre operačný systém, ktorý ich vie používať. Windows Vista vie používať USB kľúč aj ako externú operačnú pamäť.
Na trhu sú aj USB kľúče s tzv. U3 Smart technológiou. Takéto kľúče majú operačný systém, ktorý umožňuje spúšťať programy priamo z kľúča, bez potreby ich inštalácie do počítača. Systém obsahuje aj jednoduché programy ako textový editor, tabuľkový kalkulátor, internetový prehliadač, hry a pod., obsahuje oblasti ktoré je možné zašifrovať, a tak ich chrániť pred nežiaducim prístupom. Technológia U3 vznikla v roku 2004 ako spoločný projekt spoločností SanDisk a M-system.
USB kľúče sa často kombinujú s inými zariadeniami (MP3 prehrávač, diktafón a pod.). Mnohé zariadenia spotrebnej elektroniky už disponujú USB portom pre pripojenie USB kľúča či už umožňujúce uloženie dát, alebo ich čítanie z kľúča (napr. autorádio, počítačová tlačiareň a pod.).
S nárastom rozšírenia USB kľúčov, stúpa aj počet počítačových vírusov a červov schopných využiť túto technológiu. Červ (počítačový program infikujúci OS, nie jednotlivé súbory) vyhľadáva pamäťové kľúče USB, na ktorých vytvorí skrytý súbor autorun.inf. Ten sa načíta, len čo je zariadenie pripojené k nezabezpečenému počítaču s Windows a spustí vírusový program. Dá sa proti tomu brániť vytvorením prázdneho adresára autorun.inf, s atribútom "len na čítanie" a doňho vytvoriť nejaký súbor tiež s atribútom "len na čítanie". S týmto si väčšina vírusov neporadí.

</doc>
<doc id="132342" title="Žralok tigrí" url="https://sk.wikipedia.org/wiki?curid=132342">
Žralok tigrí

Žralok tigrí alebo žralok tigrovaný ("Galeocerdo cuvier") je veľký a silný žralok žijúci väčšinou v pobrežných vodách tropických a subtropických morí po celom svete, od plytkých vôd až do hĺbky 140 m. Dospelý žralok tigrí dorastá až do veľkosti 3,25 - 4,25 m a váhy 385 až 635 kg.
Telesné vlastnosti.
Klinový tvar hlavy umožňuje žralokovi tigriemu vykonávať rýchly pohyb do strán, a to vďaka nízkemu odporu vody. Žralok tigrí má na tele drobné otvory s elektrickými senzormi, ktoré mu umožňujú zachytiť aj ten najmenší pohyb jeho koristi. Vďaka týmto receptorom dokáže žralok svoju korisť okamžite zamerať i v tme.
Rozšírenie.
Počas leta sleduje teplé morské prúdy až na juh k Novému Zélandu alebo smerom k Japonsku, dokonca sa objavil i pri New Yorku. V zime zostáva v teplých moriach pri rovníku a potravu si hľadá pri koralových útesoch v Tichom i Indickom oceáne alebo v Karibiku. 
Potrava.
Niekedy je tento žralok nazývaný aj „smetiarom mora“, pretože si potravu nevyberá. Pri love bez ohľadu na výživnú hodnotu zožerie všetko, čo sa mu podarí uloviť. Okrem bežnej koristi ako sú ryby, sépie, chobotnice, menšie druhy žralokov (vrátane mladých žralokov tigrích), malé korytnačky a tulene, môžu v jeho žalúdku skončiť i pozostatky mŕtvych zvierat a odpadky.
Tento žralok je charakteristický svojimi priečne položenými veľkými ústami na dolnej strane tela s masívnou čeľusťou, ktorá je vybavená veľkým počtom nožovitých zubov v tvare trojuholníka. Zuby vyrastajú v niekoľkých radách, postavené za sebou. Zlomené, vypadnuté alebo inak poškodené zuby sa žralokom obnovujú. Žralok vyniká veľmi dobre vyvinutým zrakom, pri love sa však spolieha predovšetkým na iné zmysly. Svojim vynikajúcim čuchom je schopný zaznamenať i tie najmenšie stopy krvi vo vode.
Správanie.
Cez deň sa tento žralok pohybuje prevažne na otvorenom mori, v noci pri pobreží. Žije väčšinou osamote, ale viacero jedincov sa môže zhromaždiť na jednom mieste kvôli potrave. Niekedy migruje na veľké vzdialenosti. 
Rozmnožovanie.
Je jediným vajcoživorodým žralokom v čeľadi Carcharhinidae. Počas života môže mať 10-82 mláďat. Gravidita trvá dlhšie ako rok. K oplodneniu dochádza v tele matky, rovnako ako u cicavcov. Zaujímavosťou je, že žraloky síce produkujú vajíčka, ale mláďatá sa rodia živé a úplne pohyblivé. 
Počas párenia používa samec svoje brušné plutvy ako kopulačný orgán. Jednu z plutiev zavedie do pohlavného otvoru samice a vykoná insemináciu. Pre samicu môže byť takýto akt párenia veľmi bolestivou záležitosťou, pretože samček sa často pokúša udržať družku v pokoji pomocou zubov. 
Žralok tigrí a človek.
Tento žralok je zodpovedný za viac fatálnych útokov na človeka ako akýkoľvek iný druh žraloka. Podľa štatistík ISAF má tento žralok na svedomí 12 percent všetkých útokov na potápačov. 
Potápanie so žralokom tigrím.
Najväčšia šanca stretnúť sa s týmto žralokom je na východnom pobreží Afriky, na Havaji, na útese Ningaloo v Austrálii a v západnom Pacifiku. Cielene, s prikrmovaním a bez klietky, sa s týmto žralokom potápa len pri brehu mestečka Umkomaas v Juhoafrickej republike.

</doc>
<doc id="132504" title="Harry Potter (postava)" url="https://sk.wikipedia.org/wiki?curid=132504">
Harry Potter (postava)

Harry James Potter je fiktívna postava a hlavný hrdina série fantasy kníh Harry Potter od britskej spisovateľky J. K. Rowlingovej. V tejto knižnej sérii je dospievajúcim čarodejníkom a študuje na Rokfortskej strednej škole čarodejníckej.
Pochádza z rodu troch bratov Peverellovcov, z rodiny Ignotusa, ktorý od Smrti dostal neviditeľný plášť. Jeho rodičmi boli James Potter a Lily Potterová (Evansová). Boli však zavraždení čarodejníkom Lordom Voldemortom (Tomom Riddlom). Harry útok prežil a bol vychovávaný u svojej tety Petunie a strýka Vernona. Jeho bratranec Dudley s rodičmi sa k Harrymu správali desať rokov ako k sluhovi a psychicky i fyzicky ho týrali. Do doručenia prvého listu z Rokfortu Harry spával v priestore pod schodiskom.
Medzi čarodejníkmi je Harry Potter známou celebritou. Aj keď nikto nevie, ako sa to stalo, bol jediným, kto prežil Voldemortov útok a kliatbu Avada Kedavra, a pritom Voldemorta ťažko zranil. Navyše bolo predpovedané, že Harry a Voldemort sú spojení – ani jeden nemôže žiť, kým je ten druhý nažive (tento fakt však nie je všeobecne známy, avšak bol dôvodom Voldemortovho útoku na Harryho).
Opis.
Harry má chatrnú postavu (spôsobené podvýživou u Dursleyovcov). Na čele, nad zelenými očami (ktoré zdedil po svojej mame) má jazvu v tvare blesku. Nosí okuliare. Vlasy má čierne a veľmi neposlušné. Jeho pokusy učesať sa dopadajú vždy neúspešne. Jeho prútik je z cezmíny, obsahuje pero fénixa (z Dumbledorovho Félixa, ktorý zhodil dve perá; druhé sa nachádza v prútiku Lorda Voldemorta), je 28 centimetrov dlhý a poddajný. Harryho fyzický patronus je jeleň (lebo jeho otec bol animágus a menil sa na jeleňa). Prízrak berie podobu dementora, z toho sa dá usudzovať, že Harry sa najviac bojí strachu a nie smrti. Jeho najobľúbenejšie vône sú melasový koláčik, drevená vôňa metlovej rúčky a zároveň niečo kvetinové (vôňa Ginniných vlasov). Za svoj domov považuje Rokfort, kde našiel najlepších kamarátov Rona a Hermionu. A taktiež dve dievčatá, ktoré sa mu páčili – Cho Changovú a Ginny Weasleyovú, ktorá sa nakoniec stala jeho manželkou. Jeho najobľúbenejší šport je metlobal, ktorý hral za Chrabromilské metlobalové družstvo na poste stíhača. Harryho najobľúbenejší učiteľ je Remus Lupin. Naopak, Severus Snape je učiteľ, ktorého nemá v obľube, no po jeho smrti zistí, že bol na jeho strane, a preto ho začne mať rád. Harry Potter a Ginny Weaslyová majú na konci Darov smrti tri deti: Jamesa Siriusa, Albusa Severusa a Lily Lunu.

</doc>
<doc id="132507" title="Sekera" url="https://sk.wikipedia.org/wiki?curid=132507">
Sekera

Sekera je nástroj, ktorý sa v súčasnosti používa primárne na opracovávanie dreva. V minulosti sa využívala ako zbraň, zriedkavo to tak je aj v súčasnosti. Sekera je zložená z obyčajne kovového klinu (hlava sekery), v ktorého širšej časti je otvor, do ktorého je zasadené zväčša drevené porisko. Sekera sa takisto využívala a využíva ako obradný či heraldický symbol.
Sekera je jedným z najstarších ľudských nástrojov. Najranejšie sekery mali kamenné hlavy (sekeromlaty), ktoré sa neskôr zhotovovali z medi, bronzu, železa a ocele.
Sekera ako nástroj je využívaná drevorubačmi, tesármi a požiarnikmi.
Sekery vyrábané ako zbrane sa odlišujú od sekier určených pre drevorubačov či tesárov. Poriská majú dlhšie a ťažšie, hlavy môžu byť zaostrené z obidvoch strán alebo môžu mať na jednej strane bodec. Ďalším predĺžením poriska vzniká halapartňa. Bojové sekery sa využívali v severnej Európe v časoch Vikingov. Sekery určené na vrhanie, používané v Severnej Amerike domorodými Indiánmi, sa nazývajú tomahavky. Sekery sa taktiež využívali ako nástroj katov.

</doc>
<doc id="132539" title="Nekalá súťaž" url="https://sk.wikipedia.org/wiki?curid=132539">
Nekalá súťaž

Nekalá súťaž je také konanie v hospodárskej súťaži, ktoré je v rozpore s dobrými mravmi a môže spôsobiť ujmu iným súťažiteľom alebo spotrebiteľom. 
Nekalou súťažou je v podstate každá súťažná činnosť, ktorá je v rozpore s poctivými zvyklosťami v obchode a priemysle. Aby mohlo byť nejaké konanie kvalifikované ako nekalosúťažné, musia byť súčasne splnené tieto podmienky: 
Formy nekalej súťaže upravuje Obchodný zákonník SR, paragrafy 4452. 
Patria sem:
V prípade, ak nedôjde dobrovoľne k upusteniu od nekalosúťaženého konania a neúspešné bolo aj mimosúdne riešenie (nie je podmienkou pre podanie žaloby na súd), osoba, ktorej práva mali byť porušené alebo ohrozené sa môže ochrany domáhať na súde. 
V súdnom konaní musí byť preukázané, že praktiky, na ktoré je poukazované, sú súčasťou hospodárskej súťaže. Tiež, že takéto konanie je v rozpore s dobrými mravmi súťaže a že konanie porušuje alebo ohrozuje práva iných súťažiteľov alebo spotrebiteľov. Tieto tri podmienky musia byť v súdnom konaní preukázané. Zákon nevyžaduje preukázať úmysel rušiteľa. Ide teda o objektívnu zodpovednosť.

</doc>
<doc id="132599" title="Slovenská Wikipédia" url="https://sk.wikipedia.org/wiki?curid=132599">
Slovenská Wikipédia

Slovenská Wikipédia je slovenská jazyková verzia Wikipédie – internetovej encyklopédie so slobodným obsahom, na ktorej tvorbe ako autori a redaktori spolupracujú dobrovoľní prispievatelia. Bola založená v auguste 2003, aktívne upravovanou sa stala v priebehu roka 2004.
Počet článkov.
Prvých tisíc encyklopedických hesiel (článkov) slovenská Wikipédia dosiahla v septembri 2004, 15 tisíc článkov v septembri 2005, 50 tisíc článkov v auguste 2006. V januári 2007 mala vyše 60 tisíc článkov. V auguste 2008 dosiahla 100 tisíc článkov. Ku koncu januára 2012 mala 132 tisíc článkov a 2 755 redaktorov s aspoň 10 príspevkami. 5. februára 2015 dosiahla 200 tisíc článkov, pričom bola 35. jazykovou verziou Wikipédie, ktorá túto métu prekonala.
Momentálne () má slovenská Wikipédia , čo predstavuje 42. priečku v rebríčku jazykových verzií Wikipédie podľa počtu článkov.
Hromadné importy.
Občasné skokové nárasty počtu článkov o stovky až tisíce súvisia predovšetkým s automatizovaným vytváraním článkov pomocou internetových robotov. Takto boli naimportované napríklad nasledovné rozsiahlejšie sady článkov:
Spolu bolo na slovenskej Wikipédii strojovo založených viac než 80-tisíc článkov premenlivej kvality a rozsahu spracovania, čo predstavuje približne  % z celkového počtu jej článkov. Časť z nich bola neskôr významnejšie manuálne rozšírená, časť však dodnes zostáva v podobe minimálnych výhonkov.
Strojovo asistované preklady.
S rozvojom strojového prekladu rastie aj počet článkov, vytvorených prekladom z iného jazyka s využitím tejto techniky. Hoci výstup strojových prekladačov zvyčajne nie je vhodný na priame zverejnenie, dá sa využiť ako základ pre ďalšie manuálne významové, gramatické a štylistické úpravy prekladu.
V rámci , ktorého účelový prekladací nástroj využíva jazykovú blízkosť češtiny a slovenčiny a špecifický spôsob, akým prekladacia služba Google Translate pristupuje k prekladu tohoto páru jazykov, vzniklo na slovenskej Wikipédii od roku 2013 prekladom z češtiny a obdobne na českej Wikipédii rádovo tisíce článkov prekladom zo slovenčiny.
Od roku 2015 je na slovenskej Wikipédii k dispozícii aj oficiálny prekladací nástroj Content Translation, umožňujúci strojovo asistovaný preklad článkov z viacerých jazykov so zachovaním wiki formátovania. Ku koncu roku 2020 bolo na slovenskej Wikipédii zverejnených približne 900 prekladov s využitím tohoto nástroja.
Redaktorská základňa.
Redaktorská základňa slovenskej Wikipédie je pomerne malá (absolútne aj relatívne na počet hovoriacich, viď porovnanie nižšie), stabilná s mierne klesajúcim trendom. V roku 2020 na jej tvorbe spolupracovalo približne 138 aktívnych (5 a viac úprav mesačne) a 14 veľmi aktívnych (100 a viac úprav mesačne) redaktorov.
Porovnanie s vybranými inojazyčnými Wikipédiami.
Porovnanie rozsahu a redaktorskej základne slovenskej Wikipédie s vybranými inojazyčnými (údaje sú ku koncu roku 2020):
Z porovnania vidno, že vzhľadom na počet hovoriacich má slovenská Wikipédia počet článkov porovnateľný s okolitými (česká, maďarská, poľská) a to napriek jej výrazne skromnejšej redaktorskej základni (počet aktívnych aj veľmi aktívnych redaktorov na milión hovoriacich má nižší než všetky ostatné Wikipédie z porovnania a až niekoľkonásobne nižší voči uvedeným okolitým).
Návštevnosť.
Priemerná návštevnosť v roku 2020 bola 16,6 milióna zobrazení mesačne (547 tisíc denne, 23 tisíc za hodinu), zrealizovaných z približne 3,1 milióna jedinečných zariadení mesačne.
V kontexte slovenských webov, zapojených v AIMmonitore, by sa tak slovenská Wikipédia radila orientačne niekam medzi prvých 2025 webov podľa mesačného počtu zobrazení. Alexa radí Wikipédiu (celkovo, bez ohľadu na jazykovú verziu) na 9. priečku medzi webmi, navštevovanými zo Slovenska (december 2020).
Využitie.
Obsah slovenskej Wikipédie je využívaný na budovanie korpusu "wiki" (súčasť databáz Slovenského národného korpusu) a chybového korpusu "CHIBY" v rámci Jazykovedného ústavu Ľudovíta Štúra SAV.

</doc>
<doc id="132605" title="Cyndi Lauperová" url="https://sk.wikipedia.org/wiki?curid=132605">
Cyndi Lauperová

Cynthia Ann Stephanie „Cyndi“ Lauperová (* 22. jún 1953, Queens, New York, New York, USA) je americká speváčka, skladateľka a herečka. Úspech mala hlavne v 80. rokoch 20. storočia po vydaní albumu "She’s So Unusual". Vydala 11 albumov, sedem kompilácií, jedno Extended Play, tri videoalbumy a viac ako 40 singlov, a od roku 2008 predala viac ako 60 miliónov platní po celom svete.
Život a kariéra.
Dcéra Freda a Catrin Lauperových, Cyndi Lauperová sa narodila a vyrastala v Ozone Park v katolíckej rodine, vo štvrti Queens v New Yorku. Jej matka používa umelecké meno Catrin Dominique pre hudobné videá, v ktorých sa objavila. Jej otec je nemeckého a švajčiarskeho pôvodu, matka naopak talianskeho a amerického (zo Sicílie). Má staršiu sestru Ellen a mladšieho brata Freda (prezývaného Butch).
Ako dvanásťročná sa naučila hrať na akustickú gitaru, ktorú jej dala sestra, a začala písať vlastné texty. Mala rada umenie a hudbu a snažila sa nájsť spôsoby, ako vyjadriť samu seba. Už v ranom veku si začala farbiť vlasy rôznymi farbami. Bola prijatá na osobitnú školu pre študentov s talentom pre výtvarné umenie a vo veku sedemnástich rokov odišla z domova umenie študovať.
Hudobná kariéra.
Stala sa zakladajúcou členkou skupiny Blue Angel, ktorej debutový album vydala nahrávacia spoločnosť Polydor v roku 1980. Platňa nemala úspech, speváčka vyhlásila úpadok a skupina sa rozpadla. V roku 1983 podpísala zmluvu s nahrávacou spoločnosťou Portrait Rec., ktorá jej vydala prvý sólový album "She’s So Unusual". Ten bol veľmi úspešný, získal niekoľko platinových a zlatých platní v rôznych krajinách. Tým sa začala Lauperovej stabilná profesionálna spevácka kariéra.

</doc>
<doc id="132614" title="Česká Wikipédia" url="https://sk.wikipedia.org/wiki?curid=132614">
Česká Wikipédia

Česká Wikipédia je česká jazyková verzia Wikipédie. Bola vytvorená v novembri 2002 na žiadosť českého redaktora esperantskej Wikipédie. Spočiatku bežala na softvéri RanMod a pri prechode na MediaWiki sa tri články českej Wikipédie stratili. Tisíc článkov dosiahla 20. októbra 2003. V júni 2005 dosiahla 10-tisíc článkov a decembri 2005 20-tisíc. V novembri 2006 obsahovala už 50-tisíc článkov.
V júni 2008 dosiahla hranicu 100-tisíc článkov, v júli 2011 dosiahla ďalší medzník – 200-tisíc článkov. V októbri 2013 obsahovala už vyše 276 000 článkov a pracovalo pre ňu 30 správcov. Registrovaných je už takmer 237 000 užívateľov, z nich je aktívnych niečo vyše 1 700. 
24. júla 2014 dosiahla 300-tisíc článkov. V počte článkov sa zaraďuje na 26. priečku najväčších Wikipédií.

</doc>
<doc id="132640" title="Samuel Cambel (spisovateľ)" url="https://sk.wikipedia.org/wiki?curid=132640">
Samuel Cambel (spisovateľ)

Samuel Cambel (* 25. apríl 1883, Slovenská Ľupča – † 8. júl 1935, Martin, pochovaný v Slovenskej Ľupči) bol slovenský spisovateľ a úradník.
Pseudonym: Danielovič; Števo Kosorkin; Zorovský; Svoreň
Životopis.
Vyučil sa za stolára. Po úraze v rokoch 19011905 žil v Budapešti u strýka Samuela Cambela. Potom krátko pracoval ako úradník vo Zvolene. V rokoch 19071908 navštevoval obchodné kurzy v Prahe, kde sa zúčastňoval na činnosti spolku Detvan. V rokoch 19081909 pracoval v Budapeštianskom nakladateľskom spolku. Ďalšie dva roky bol zamestnaný v Kníhtlačiarskom účastinárskom spolku v Martine. V rokoch 19101911 pôsobil vo filiálke Tatra banky v Padina. Roku 1912 pracoval u nakladateľa a tlačiara Jána Páričku v Ružomberku. Roku 1913 sa vrátil do Slovenskej Ľupče, kde pracoval ako účtovník vo filiálke Národnej banky, ktorej bol neskôr riaditeľom. V tomto zamestnaní zotrval takmer do konca svojho života.
Tvorba.
Začínal prekladmi z maďarčiny, ktoré uverejňoval v Slovenských novinách. Autor básní, v ktorých prevláda ľúbostná tematika. Bol významnejší ako prozaik. Prvé poviedky boli poplatné sentimentálnej próze ("Trest", 1902), avšak v ďalších už nadviazal na na kukučínovský realizmus ("V snahe", 1906, "Pavlus", 1907). Ďalšie prózy majú blízko k tvorbe druhej vlny slovenského literárneho realizmu ("Slečna Nina", 1908, "Vytriezvenie", 1909, Z tmavej zápače, 1911). Jeho lyrické a výrazne „snové práce“ inklinujú k tvorbe slovenskej moderny ("Zlomená duša", 1910, "Stará matka", 1913). Bol zberateľom folklórnych prejavov slovenského ľudu, ktoré uverejňoval v Slovenských pohľadoch. Knižne vydal preklad románu "Dobrí Polovci" (1911) maďarského spisovateľa Kálmána Mikszátha. Po roku 1918 sa literárne odmlčal.

</doc>
<doc id="132684" title="Koloman Peťko" url="https://sk.wikipedia.org/wiki?curid=132684">
Koloman Peťko

Koloman Peťko (* 14. júl 1881, Slovenská Ľupča - † 21. jún 1949, Zvolen) bol slovenský publicista a úradník. Pseudonym: K.P. Driekynský
Jeho otec Koloman Jakub Peťko, matka Amália rod. Gryllusová, manželka Elena rod. Fábryová.
Životopis.
Základnú školu navštevoval v Slovenskej Ľupči, gymnázium v Banskej Bystrici (1892-1896). Štúdium na Právnickej fakulte v Budapešti nedokončil, roku 1902 získal notársky diplom. 
Pracoval v štátnej správe, pracovník i podpredseda ONV vo Zvolene. Prívrženec Československej sociálnej demokratickej strany, neskôr KSS. Účastník zjednocovacieho zjazdu KSS a soc. demokracie v Banskej Bystrici. Autor príručiek a článkov o štátnej a samosprávnej administratíve. Redigoval "Novohradský hlas". Majiteľ zbierky 1 254 pečatí prevažne z konca 19. a začiatku 20. storočia, ktorá je uložená v Štátnom okresnom archíve v Ostrej Lúke.

</doc>
<doc id="132715" title="Ján Ambróz" url="https://sk.wikipedia.org/wiki?curid=132715">
Ján Ambróz

Ján Ambróz (* 25. august 1948, Nižné Ružbachy) je právnik a spevák ľudových piesní. Jeho manželka je Božena Ambrózová, s ktorou má 3 dcéry. Ako prvá sa im narodila Miriam Galková, ako druhá Monika Ambrózová a ako tretia Jana Ambrózová. Má jedinú vnučku - Jazmínu Galkovú (od dcéry Miriam).
Životopis.
Jeho detstvo je úzko späté s Telgártom, kde vychodil základnú školu. Učňovskú a strednú školu absolvoval v Banskej Bystrici. Študoval na Vysokej škole ZNB v Bratislave od roku 1984. Je spoluzakladateľom speváckej skupiny reprezentujúcej horehronskú ľudovú pieseň. Nahral 6 CD nosičov.

</doc>
<doc id="132745" title="Elena Antalová" url="https://sk.wikipedia.org/wiki?curid=132745">
Elena Antalová

Elena Antalová (* 13. február 1938 Banská Bystrica) je redaktorka, dramatička, osvetová pracovníčka.
Životopis.
Pôvodne osvetová pracovníčka, neskôr redaktorka v rôznych časopisoch, od 1984 časopisu Javisko. Ako dramatička debutovala 1959 rozhlasovou hrou Lujza a Lotka. Podľa liter. predlôh napísala viac ako 20 hier pre všetky vekové kategórie mladých poslucháčov. Autorka hier pre dospievajúcu mládež i pre dospelých a spoluautorka rozhl. seriálu Čo nového Bielikovci?
Rozhlasové hry.
1965 - Lietajúci kufor (dramatizácia podľa Hansa Christiana Andersena) 
1971 - Dvanásti bratia, trinásta sestra (dramatizácia podľa Pavla Dobšinského)
1971 - Matej veľký kráľ a Uliana veľká kráľovná (dramatizácia podľa Pavla Dobšinského)
1977 - Pyšná princezná (dramatizácia podľa Boženy Němcovej)
1984 - Bola raz jedna bublinka (spoluautor Kamil Peteraj)
1985 - Horšie ako dvojka z chovania
1986 - Ohrada
1992 - O zlatej fazuľke
1996 - Klietka
2000 - Con te partiro
2002 - O umnej Umke
2003 - Kurz varenia
2006 - Východisko pre vraha 
2007 - Podobizeň

</doc>
<doc id="132805" title="Ján Bakoss" url="https://sk.wikipedia.org/wiki?curid=132805">
Ján Bakoss

Ján Bakoss (* 31. marec 1895, Pukanec - † 31. január 1945, Martin, pochovaný v Banskej Bystrici) bol evanjelický kňaz, náboženský spisovateľ, redaktor, protifašistický bojovník.
Životopis.
Roku 1915 maturoval na gymnáziu v Banskej Štiavnici. Po návrate z ruského frontu, na ktorom utrpel zranenie, vyštudoval teológiu v Bratislave. Roku 1920 ordinovaný za kňaza. Pôsobil ako evanjelický kaplán v Pukanci a v Martine. Od roku 1921 farár v Jabloňovciach, od 1924 v Hybiach, od 1932 v Poprade-Veľkej, od 1935 v Banskej Bystrici. Podieľal sa na záchrane viacerých rasovo prenasledovaných. Pokrstil viac než 100 židov, viacerým z nich tento krok zachránil život. Od roku 1944 senior Zvolenského seniorátu. Po vypuknutí SNP bol členom RNV v Banskej Bystrici. Po potlačení Povstania žil v ilegalite v Nemeckej Ľupči a neskôr v Martine. 5. januára 1945 bol v Martine zatknutý a neskôr zavraždený. Jeho telesné pozostatky našli v masovom hrobe spolu s ďalšími 10 obeťami na lokalite Pod stráňami. Pri exhumácii 21. apríla 1945 mali všetky obete drôtom zviazané ruky za chrbtom. Na žiadosť rodiny bol pochovaný v Banskej Bystrici 26. apríla 1944.
Bol autorom kázní, náboženských úvah, apologetických, biografických a popularizačných článkov, recezií. Prekladal z nemčiny. Od roku 1921 prispieval do Evanjelického posla zpod Tatier, Stráže na Sione, Cirkevných listov, Tranovského kalendára, Evanjelického kazateľa, Národných novín, Živeny. V rokoch 1927-1935 redigoval časopis Evanjelický posol spod Tatier, od roku 1938 Naša cirkev. Popri pastoračnej práci sa venoval i osvete a národno-kultúrnej činnosti.
Ocenenie.
Roku 1947 bol in memoriam vyznamenaný Radom SNP I. triedy, Československým vojnovým krížom 1939.

</doc>
<doc id="132808" title="Gejza Balaša" url="https://sk.wikipedia.org/wiki?curid=132808">
Gejza Balaša

Gejza Balaša, do roku 1941 Balassa (* 10. marec 1914, Devičany – † 20. február 1994, Bratislava) bol múzejník, archeológ, historik, pedagóg.
Životopis.
Študoval na gymnáziu v Kremnici, na pedagogickej akadémii v Bratislave, kde 19441949 absolvoval dejepis a zemepis na FF SU. V r. 19351948 učiteľ na ľud. a mešt. školách vo Vrútkach, v Podbrezovej, vo Zvolene a i., 19481952 prednosta Oblastnej pobočky Pôdohosp. archívu v Banskej Bystrici-Radvani, 19521962 kustód pre archeológiu a staršiu históriu Krajského múzea (dnes Stredoslovenské múzeum) 1962-1976 vedúci odborný pracovník Krajského strediska št. pamiatkovej starostlivosti a ochrany prírody v Banskej Bystrici, od 1976 na dôchodku.
Významný organizátor a budovateľ slov. múzejníctva, venoval sa i archeologickému výskumu stredného Slovenska, v kt. sa zameral najmä na obdobie stredoveku. Počas pôsobenia vo Zvolene iniciátor založenia tamojšieho múzea, vybudoval základný zbierkový fond, 1944 prvú expozíciu a súčasne i odd. praveku múzea v Rimavskej Sobote. Ako pracovník Krajského múzea v Banskej Bystrici zachraňoval archeologické nálezy zo stredného Slovenska, viedol archeologický výskum na viac ako 30 lokalitách a vyvíjal rozsiahlu zbierkotvornú činnosť, zúčastňoval sa na rekonštrukcii Zvolenského hradu. Autor libriet a scenárov stálych expozícií v Krajskom múzeu v Banskej Bystrici a v Gemerskom múzeu v Rimavskej Sobote, spoluautor výstavy Banská Bystrica 700 rokov mestom. Autor monografií o pravekom osídlení stredného Slovenska, publikácií o pamiatkach lužickosrbskej kultúry vo Zvolene, st. dejinách Krupiny i Zvolena a vyše 130 odborných štúdií a článkov. Po 1962 sa zameral na záchranu stavebných a umeleckohist. pamiatok stredného Slovenska. Zostavil a vydal pravopisnú príručku. Od 1944 tajomník Štátneho archeologického ústavu v Martine.

</doc>
<doc id="132811" title="Jozef Balčík" url="https://sk.wikipedia.org/wiki?curid=132811">
Jozef Balčík

Jozef Balčík (* 2. marec 1911, Košice – † 23. marec 1986, Banská Bystrica) bol slovenský vojenský hudobník a vojenský kapelník.
Životopis.
Elév vojenskej hudby v Košiciach, člen armádnej hudby v Bratislave, súčasne študoval na konzervatóriu v Bratislave (19391943). Pôsobil ako dirigent vojenskej hudby v Levoči, Trenčíne a v Jindřichovom Hradci. V Trenčíne bol zároveň inšpektorom vojenských hudieb. Bol členom policajného zboru v Užhorode. Účastník SNP a národnooslobodzovacích bojov v 2. svetovej vojne, člen "Práporu Stráže a obrany štátu". 
Venoval sa inštrumentálnej a skladateľskej tvorbe, autor skladby "Pochod pluku SNP" pre dychový orchester. 
Po premiestnení Leteckej školy a jej vojenskej hudby z Trenčína (od 18. augusta 1943), pôsobil v Banskej Bystrici. Od roku 1966 po skončení vojenskej služby taktiež žil v Banskej Bystrici. Jeho pozostalosť je uložená v Literárnom a hudobnom múzeu v Banskej Bystrici.

</doc>
<doc id="132816" title="Miroslav Baran" url="https://sk.wikipedia.org/wiki?curid=132816">
Miroslav Baran

Miroslav Baran (* 26. február 1950, Rimavská Sobota – † 2. apríl 2009, Slovenská Ľupča, Slovensko) bol spevák ľudových piesní, pedagóg a folklorista.
Zo života.
V r. 19701974 absolvoval štúdium na PF v Banskej Bystrici, odbor hudobná výchova. Pôsobil v Tisovci, v Revúcej a od roku 1984 na ZŠ v Banskej Bystrici ako učiteľ. Upravoval ľudové piesne pre súbory Dratvárik, Spievanky, Sedmokráska, Slnečnica, Ekonóm a pre verejné rozhlasové nahrávky. Ako muzikant precestoval takmer celú Európu. Je autorom rozhlasového cyklu relácií o Gemeri. Zomrel 2. apríla 2009.

</doc>
<doc id="132838" title="Oskár Bárczy" url="https://sk.wikipedia.org/wiki?curid=132838">
Oskár Bárczy

Oskár Bárczy alebo Oskár Bárcy (* 29. október 1889, Banská Bystrica-Radvaň† 31. marec 1983, Budapešť) bol slovenský športový funkcionár a obchodník.
Jeho otec Karol Bárczy de Barcziháza, jeho matka Anna rod. Dilnbergerová. Oskar mal ešte dvoch bratov a sestru zemianskeho pôvodu.
Životopis.
Študoval v Banskej Bystrici a v Budapešti. Začas pôsobil v Nemecku, Švajčiarsku, Francúzsku, potom obchodník v Banskej Bystrici. Jeden z priekopníkov tenisu na Slovensku, člen reprezentačného výberu Uhorska. Predseda Maďarského tenisového zväzu v ČSR, propagátor športu, najmä tenisu, ktorému sa venoval i publicisticky.

</doc>
<doc id="132843" title="Miroslav Bárdi" url="https://sk.wikipedia.org/wiki?curid=132843">
Miroslav Bárdi

Miroslav Bárdi (* 25. február 1949, Veľké Teriakovce) je slovenský maliar. Jeho manželkou je hudobná historička Marianna Bárdiová.
Životopis.
Do roku 1971 žil v Čerenčanoch v okrese Rimavská Sobota. Výtvarné vzdelanie získal u akad. maliara Štefana Bazovského a v rokoch 1967 - 1971 na Pedagogickej fakulte v Banskej Bystrici (hlavní pedagógovia ak. mal. Štefan Prukner, ak. mal. Stanislav Balko, ak. sochár M.Palko, Klára Kubičková, ak. maliar Dušan Zapletal) a v r. 1983 získal akademický titul PaedDr. 
V rokoch 1972 - 2005 pôsobil ako vysokoškolský pedagóg najmä v disciplínach maľba a kresba na Katedre výtvarnej výchovy na Pedagogickej fakulte Univerzity Mateja Bela. Súčasne pracoval v odborných porotách výtvarných súťaží dospelých a všetkých stupňov škôl, viedol výtvarné štúdiá dospelých, venoval sa výtvarnému poradenstvu, uskutočňoval prednášky, besedy a koncepcie výstav na strednom Slovensku. V rokoch 1971 – 1997 žil s rodinou v Banskej Bystrici, od roku 1997 žijú v obci Malachov, kde má maliarsky ateliér. Od roku 2005 tvorí ako umelec v slobodnom povolaní. Je členom Združenia výtvarných umelcov stredného Slovenska a Asociácie slovenského umenia. 
Jeho umelecká tvorba je orientovaná na prírodu, hudobné motívy, úvahy, spomienky. Počas rokov 1972 - 2020 vystavoval na vyše 70 samostatných a vyše 110 spoločných výstavách. Zúčastnil sa na viacerých tvorivých pobytoch na Slovensku a v zahraničí. Jeho obrazy sú v zbierkach galérií, múzeí, kultúrnych inštitúcií a v súkromných zbierkach na Slovensku, v Česku, Nemecku, Rakúsku, Francúzsku, Veľkej Británii, USA, Kanade, Južnej Kórei, Turecku, v Rusku a inde. 
Jeho tvorba bola publikovaná v katalógoch k výstavám, v knihách, v tlači, v rozhlase a televízii.

</doc>
<doc id="132844" title="Jozef Barši" url="https://sk.wikipedia.org/wiki?curid=132844">
Jozef Barši

Jozef Barši (pôv. Neumann; * 24. február 1810, Janova Lehota - † 18. február 1893, Budapešť) bol rímskokatolícky kňaz, publicista a pedagóg.
Životopis.
Narodil sa v rodine riaditeľa školy Jozefa Neumanna a jeho manželky Anny. Študoval na gymnáziu v Kremnici, Banskej Štiavnici, Ostrihome, filozofiu v Nitre, teológiu v Pešti. V roku 1832 získal titul PhDr., v roku 1870 sa stal členom korešpondentom UAV. Rímskokatolícky kaplán v Dobrej Nive, Jastrabej, Nitrianskom Pravne, od 1834 v Tajove, 1835 vychovávateľ, 1836 tajomník banskobystrického biskupa, 1837 kurát v Miláne, 1840 administrátor v Krupine, 1842 v Košiciach, 1846 farár v Bicske.
Za básne a články uverejnené počas maďarskej revolúcie 18481849 v Pešti Hírlap bol v septembri roku 1849 odsúdený na trest smrti, trest mu bol pozmenený na 20 rokov väzenia. Bol väznený v Olomouci a v roku 1856 amnestovaný. V roku 1862 konvertoval na reform. vieru, 1867 pracovník Uhorského štatistického úradu. Autor článkov a štúdií z oblasti národohospodárstva, kultúry, politiky, náboženstva, školstva a štatistiky, príležitostnej poézie. Prekladal z angličtiny a nemčiny.

</doc>
<doc id="132850" title="Oktáv Bazovský" url="https://sk.wikipedia.org/wiki?curid=132850">
Oktáv Bazovský

Oktáv Bazovský (* 15. apríl 1916, Lučenec – † 31. január 1990, Harefield) bol slovenský krajinský pracovník, redaktor a právnik.
Jeho otec Ľudovít Bazovský, jeho matka Božena rod. Fajnorová.
Životopis.
Absolvoval Slovenskú obecnú školu pri Štátnom učiteľskom ústave, v roku 1934 maturoval na gymnáziu v Lučenci, v rokoch 19341936 študoval právo na Karlovej univerzite v Prahe, v rokoch 19361939 na UK v Bratislave. V rokoch 19381945 vykonával advokátsku prax v Banskej Bystrici a v Bratislave, v roku 1945 emigroval a do roku 1948 žil v Taliansku. V tom istom roku začal študovať ekonómiu na School of Economics v Londýne; JUDr. od 1948 v Anglicku.
V období 19511952 vydával s bratom Igorom časopis Slovák. V rokoch 19561980 pôsobil ako redaktor, neskôr vedúci slovenského vysielania rádia BBC v Londýne. Spoluzakladateľ a predseda Slovenského spolku vo Veľkej Británii, zapojil sa do činnosti Slovenského oslobodzovacieho výboru, neskôr Svetového kongresu Slovákov.

</doc>
<doc id="132874" title="Hermenegild Beláni" url="https://sk.wikipedia.org/wiki?curid=132874">
Hermenegild Beláni

Hermenegild Beláni alebo Hermenegild Belányi (* 1703, Prievidza, Rakúsko-Uhorsko (dnes Slovensko) – † 22. apríl 1771, Brezno, Rakúsko-Uhorsko (dnes Slovensko)) bol rímskokatolícky kňaz, pedagóg a dramatik.
Životopis.
Základnú školu absolvoval v Prievidzi. Od roku 1721 bol členom Rehole Piaristov v Prievidzi po štúdiách prof. na piaristických gymnáziách. V rokoch 17421743 spravoval noviciát v Prievidzi, v roku 1750 bol superior piaristickej rezidencie v Brezne, v roku 1754 asistent provinciála a v roku 1760 vikár piaristickej provincie.
Bol autorom a režisérom školských divadelných hier. Vo Vacove nacvičil a uviedol mravoučné školské drámy.
Jeho otec sa volal Ján Beláni.

</doc>
<doc id="132978" title="Bábkové divadlo" url="https://sk.wikipedia.org/wiki?curid=132978">
Bábkové divadlo

Bábkové divadlo je divadlo, v ktorom sa uplatňujú bábky. Herec v bábkovom divadle sa nazýva bábkar alebo bábkoherec. Podľa skúseností umelcov z Bábkového divadla na rázcestí (BDNR) laická, ale aj odborná verejnosť "absolútne nevníma bábkové divadlo ako potencionálny priestor pre kvalitnú tvorbu pre dospelých". Podľa údajov BDNR vzniklo "za posledné 2 roky" v piatich bábkových divadlách na Slovensku celkom 8 nových inscenácií. Niektoré inscenácie rozprávajú skutočné príbehy, zatiaľčo iné sú vymyslené.
História bábkového divadla siaha až do staroveku, je typickým prejavom mnohých národov, najmä Ázie a Európy. Pôvodné bábkarstvo malo prevažne kočovný charakter. Dnes už okrem tradičných foriem existujú aj "kamenné" divadlá so stálym publikom.
Bábkové divadlo predstavuje špecifický druh zábavy, ktorý rozvíja tvorivosť a fantáziu človeka. Predstavenia bábkového divadla sú síce adresované najmä deťom, ale potešia aj starších divákov. Zaujímavé je, že bábky vedia vytvoriť nezvyčajný rozsah dojmov a zároveň zvládnuť oveľa náročnejšie efekty ako živí herci.
Druhy bábok.
Bábky sú schopné vytvoriť divadlo v malom i vo veľkom. Vyrábajú sa prevažne z tkaných látok, dreva alebo papiera. Existujú tri základné druhy bábok:
V posledných desaťročiach sa stali oveľa zložitejšími. Animatorika (počítačová elektronika na diaľkové ovládanie) sa používa na animáciu, čiže oživenie bábky (často využívané vo filmoch). Bábky sú schopné aj nepatrného pohybu, napríklad zmeny výrazu tváre. Výsledkom je komická scéna.
Bábkové divadlá na Slovensku.
Okrem nich existuje množstvo súkromných bábkových divadiel, ktorých scéna, bábky a rekvizity sa zmestia do kufra a ktoré chodia priamo za divákom do škôl či nemocníc. Umelec sa vždy snaží pripravovať spontánne. Predstavenia preto často vychádzajú z priameho kontaktu s divákom.

</doc>
<doc id="133061" title="Ján Levoslav Bella" url="https://sk.wikipedia.org/wiki?curid=133061">
Ján Levoslav Bella

Ján Levoslav Bella, pseudonymy tiež Janko Pravdomil a Poludničan (* 4. september 1843, Liptovský Mikuláš – † 25. máj 1936, Bratislava) bol slovenský duchovný, hudobný skladateľ, zbormajster, dirigent, hudobný pedagóg, hudobný publicista a organista.
Životopis.
Narodil sa v Liptovskom Mikuláši ako Ján Ignác Bella v rodine organistu Jána Bellu a jeho manželky Terézie rod. Veselovskej ako najstaršie z desiatich detí. V rokoch 1853 – 1861 študoval na gymnáziu v Levoči a v Banskej Bystrici, v rokoch 1861 – 1863 teológiu v seminári v Banskej Bystrici, 1863 – 1865 na univerzite vo Viedni, 1866 vysvätený za kňaza, 1928 dr.h.c. na Filozofickej fakulte UK v Bratislave. Od roku 1865 pôsobil v Banskej Bystrici, 1866 prebendát katedrálneho chrámu.
Od roku 1869 bol mestským kapelníkom v Kremnici. Od roku 1881 nasledujúcich takmer štyridsať rokov pracoval ako organista v sedmohradskom Sibiu, kde konvertoval na protestantizmus a oženil sa. 
Profesor hudby, riaditeľ Hudobného spolku, 1901 dirigent speváckeho zboru Hermania, od 1916 žil vo Viedni, od 1917 v Sibiu, od 1922 opäť vo Viedni, od 1928 až do svojej smrti v Bratislave.
Výrazný reprezentant slovenskej hudby, ktorá sa jeho rozsiahlou tvorbou emancipovala ako národná hudba na profesionálnej úrovni. Základy hudobného vzdelania získal u rodičov, prehĺbil si ho na levočskom gymnáziu, kde si osvojil základy hry na niektoré hudobné nástroje, teóriu hudby a skladby. Vzdelával sa aj u Jána Egryho v Banskej Bystrici, kde zorganizoval spevácky zbor a sláčikové kvarteto, pre ktorého komponoval. Počas teologického štúdia v Banskej Bystrici skomponoval inštrumentálne omše, motetá a svetskú hudbu pre klavír ap. Pod vplyvom Štefana Moyzesa ukončil teologické štúdium vo viedenskom seminári, kde bol organistom a dirigentom.
Počas pôsobenia v Banskej Bystrici pod vplyvom reprezentantov slovenského národného hnutia stal sa popredným bojovníkom za národné oslobodenie. Je autorom prvej slovenskej opery "Kováč Wieland" (komponovaná v rokoch 1880 až 1890, v premiére uvedená v roku 1926 v SND) na nemecké libreto Richarda Wagnera "Wieland der Schmied", komornej hudby pre klavír, husle a klavír, sláčikové kvartetá, skladby pre organ, orchestrálne skladby, piesne pre spev a klavír, zbory, svetské kantáty. Publikoval básne, články o hudbe, hudobno-estetické rozpravy o národnej a cirkevnej hudbe.
Telesné ostatky tohto významného umelca sú dnes uložené na evanjelickom Cintoríne pri Kozej bráne.
Diela.
Bellova tvorba obsahuje viac ako 200 diel. Jeho tvorbu môžeme rozdeliť do dvoch období. Prvé obdobie zahŕňa pôsobenie na mieste mestského kapelníka v Kremnici až po rok 1881, kedy začal pôsobiť v Sibini. Druhé obdobie predstavuje jeho skladateľskú činnosť v Rumunsku.
Operná tvorba.
Bella sa polovicu života zaoberal operou Kováč Wieland. Je to jeho jediná dokončená trojdejstvová opera. Začal ju písať už v Kremnici, nakoniec ju ale dokončil v Sibini. V opere hľadá vnútornú rovnováhu. Hlavnú postavu Wiellanda, vnímal ako seba – človeka, ktorí kvôli láske trpí. Videl v ňom samého seba. Ján Levoslav Bella jasne vnímal slovenské cítenie, ale v tejto opere využil značne cudzí námet. Dej opery je príliš komplikovaný a statický. Námet ale veľmi dobre umelecky a hudobne stvárnil, takže je jasné, že mal k námetu blízky vzťah. Hlavnú postavu Wiellanda opísal ako hrdinu, bojovníka a v konečnom dôsledku aj ako umelca. Po hudobnej stránke sa priklonil k Richardovi Wagnerovi. Podobne ako Wagner vychádzal z rečového prízvuku ale na rozdiel od Wagnera, zrovnoprávnil hudbu a drámu.
Orchestrálna tvorba.
Bellovu orchestrálnu tvorbu reprezentuje jeho symfonická báseň Osud a ideál. Napísal ju v roku 1874 a je považovaná za prvú symfonickú báseň, ktorej autorom je slovenský skladateľ. Obsahuje tri základné témy, ktoré môžeme opísať ako téma ideálu, téma hrdinov a osudová téma.
Organová tvorba.
J. L. Bella bol na organe samoukom. Postupne sa ale vypracoval na úctyhodného interpreta. Organ bol jeho najobľúbenejší nástroj, avšak medzi jeho najpopulárnejšie diela patria len tri skladby: Fantázia-sonáta d mol, trilógia Dôvera v Boha a Cintorín hrdinov.
Klavírna tvorba.
V hre na klavíri sa postupom času, vypracoval na profesionálneho muzikanta. Jeho skladby pre klavír sú ale viac kontrastnejšie. V 60. rokoch napísal opusy Variácie na Slovenskú ľudovú pieseň Pri Prešporku a Variácie na slovenskú ľudovú pieseň Letí, letí roj. Bella cítil, že musí čerpať zo zdrojov ľudovej hudby. Medzi jeho vrcholného dielo patrí Sonáta b mol.
Literárna činnosť.
Ján L. Bella nebol len skladateľ, písal básne, poéziu, články výchovného, národného a náboženského charakteru, hudobno-estetické štúdie. Hudobno-estetické štúdie formovali teóriu slovenskej hudby. Jeho prvým článkom je Naša hudba a náš spev. Slovenskou ľudovou piesňou sa zaoberá aj v článkoch Podmienky a základy národnej hudby slovenskej a v spise Myšlienky o vývine národnej hudby a slovenského spevu.

</doc>
<doc id="133076" title="Ľudovít Benada" url="https://sk.wikipedia.org/wiki?curid=133076">
Ľudovít Benada

Ľudovít Benada (* 28. august 1899, Mikulčice – † 13. jún 1973, Bratislava) bol funkcionár KSČ a politik.
Jeho otec Ján Benada, jeho matka Rozalie rod. Malániková, jeho manželka Štefánia rod. Dufková.
Životopis.
Organizátor robotníckeho hnutia, hospodárskych štrajkov, politický pracovník straníckych orgánov. Tajomník Krajského, resp. Oblastného výboru KSČ v Banskej Bystrici (19291931), organizátor štrajkov stavebných robotníkov v Banskej Bystrici. Člen I. ilegálneho ÚV KSS, účastník protifašistického hnutia a SNP. Po oslobodení pôsobil vo vedúcich straníckych a štátnych funkciách. Autor článkov v straníckej tlači.

</doc>
