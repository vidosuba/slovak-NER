<doc id="373369" title="Juraj Kemka" url="https://sk.wikipedia.org/wiki?curid=373369">
Juraj Kemka

Juraj Kemka (* 26. august 1975, Martin) je slovenský divadelný, filmový a dabingový herec.
Študoval na VŠMU v Bratislave spoločne s Róbertom Jakabom, Mariánom Miezgom, Lukášom Latinákom. Pôsobí v divadle Astorka Korzo '90. Okrem účinkovania v divadle a televízii pôsobí aj v dabingu.
Dabing.
Okrem iných, nadaboval postavy Danny McCoy (Josh Duhamel) v seriáli Kasíno Las Vegas, detektív Danny Messer (Carmine Giovinazzo) v seriáli , Jan Richter (Christian Oliver) v seriáli Kobra 11, potkan Remy v animovanom filme Ratatouille a herca Martina Freemana nadaboval v seriáli Sherlock a filme Hobit: Neočakávaná cesta. Často dabuje Bena Stilera (okrem iného v sérii filmov Fotor je lotor...), Matta Damona (okrem iného v sérii filmov Dannyho jedenástka...) a Owena Wilsona.

</doc>
<doc id="373423" title="Beaune" url="https://sk.wikipedia.org/wiki?curid=373423">
Beaune

Beaune [vysl. "bon"] je historické mesto na východe Francúzska v departemente Côte-d’Or a regióne Burgundsko-Franche-Comté, stredisko vinárskej oblasti "Côte d´Or". Má asi 22 000 obyvateľov.
Poloha.
Obec má rozlohu . Najvyšší bod je položený a najnižší bod 
Dejiny.
Beaune je prastaré keltské a neskôr rímske sídlo (castrum), mestské práva však dostalo až v roku 1203. Od 14. storočia bolo (vedľa Dijonu) sídlom mocných burgundských vojvodov, ktorí ovládali také Flámsko a postavili dodnes zachovanú mestské hradby. Keď v roku 1477 zomrel posledný z nich, francúzsky kráľ Ľudovít XI. mesto po dlhšom obliehaní dobyl a pripojil k Francúzsku. Množstvo historických pamiatok svedčí o bohatstve a sláve mesta.
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.
Víno.
Oblasť okolo Beaune je známa burgundským vínom a Beaune sám je známy výročnými dražbami vín organizovanými beaunským hospicom.

</doc>
<doc id="373436" title="Holubovité" url="https://sk.wikipedia.org/wiki?curid=373436">
Holubovité

Holubovité ("Columbidae") je rozsiahla čeľaď vtákov zahrňujúca až 470 druhov, žijúcich po celom svete, okrem Antarktídy a niekoľkých ostrovov.
Väčšina holubov žije na území Ázie a Austrálie, kde sa vyskytujú v mnohých farebných variantoch. Na území Slovenska je najpočetnejším druhom z tejto čeľade holub domáci. Ale hojne sa tu vyskytuje aj hrdlička záhradná alebo holub hrivnák.
Opis.
Majú hrubé telá s krátkym krkom, štíhle krátke letky a hrubý zobák. Niektoré holuby dorastajú veľkosti vrabca, iné skoro moriaka. Väčšina holubov má husté operenie a zavalitú mohutnú postavu a pomerne malú hlavu. Väčšinou sa od seba samec a samica nelíšia, len niekedy je samec inak sfarbený.
Spôsob života.
Holuby majú osobitý fenomén, spojovaný s rozmnožovaním. V hrvoli vytvorí „hrvoľové mlieko“, ktorým kŕmia rodičia mláďatá v prvých dňoch ich života. Táto výživná hmota má vysoký obsah bielkovín a tukov a vonia ako syr. Hniezda na stromoch, rímsach alebo na zemi, podľa druhu. Obvykle holubica znáša 1 – 2 vajcia do vzdušného, ale napriek tomu účelného hniezda, ktoré stavajú z konárov a ostatných úlomkov. Mláďatá opúšťajú hniezdo po 7 až 28 dňoch. 
Mnoho holubov trávi väčšinu svojho života na stromoch a žerú semená, plody, výhonky a iný rastlinný materiál. Aj niektoré zemné holuby sa živia týmto spôsobom. Holuby skvele lietajú a majú výborný orientačný zmysel, ktorý im umožňuje návrat aj z veľkých vzdialeností. To je pri zdomácnených druhoch využívané na športové preteky.

</doc>
<doc id="373578" title="Osman II." url="https://sk.wikipedia.org/wiki?curid=373578">
Osman II.

Osman II. (osm. tur. عثمان ثانى; po turecky známy ako "Genç Osman" – Osman Mladý; * 3. november 1604, Konštantínopol, Osmanská ríša – † 20. máj 1622, Konštantínopol, Osmanská ríša) bol sultán v Osmanskej ríši od roku 1618 až do svojej smrti 20. mája 1622. 
Mladosť.
Osman II. sa narodil v paláci Topkapı v Konštantínopole. Bol synom sultána Ahmeda I. a jeho konkubíny Mahfiruz Hatun. Podľa tradície mu už vo veľmi nízkom veku matka zaistila výchovu a vzdelanie. Vďaka tomu bol Osman známy ako básnik a ovládal veľa jazykov, vrátane arabčiny, perzštiny, gréčtiny, latinčiny a taliančiny. Osman sa narodil jedenásť mesiacov po tom ako jeho otec Ahmed I. usadol na trón. Podľa zahraničného pozorovateľa bol Osman jeden z najkultivovanejších osmanských princov. 
Osman nezískal trón hneď po smrti otca, čo bolo najskôr kvôli tomu, že jeho matka nebola obľúbenou ani hlavnou konkubínou. Jeho matka v tej dobe zomrela alebo bola vyhnaná do exilu. 
Vláda.
Osman II. nastúpil na trón vo svojich štrnástich rokoch po tom, čo bol jeho strýko Mustafa I. zosadený. Aj cez neobvyklý nízky vek sa snažil ako vládca presadiť a po tom, čo bránil východné hranice ríše pred Safíjovcami z Perzie, podnikol výpravu do Poľska počas Moldavskej magnátskej vojny. V roku 1621 nútene podpísal mierovú dohodu s Poľskom po bitke pri Chotíne; domov do Konštantínopola sa vrátil so zahanbenými janičiarmi, ktorí ho nazývali zbabelcom. Pobúrený boli aj štátnici. 
Základnú a zároveň výnimočnú slabosť mal Osman II. kvôli neprítomnosti ženskej moci v háreme. Od roku 1620 až do svojej smrti zastupovala Válide sultán obyčajná dojka. Tá sa ale nikdy nemohla vyrovnať Mustafovej matke, ktorá žila v starom paláci. Aj keď mal na svojej strane všetkých hlavných eunuchov, nemohol tým nahradiť absenciu ženy, ktorá v tomto období mala veľký význam; obzvlášť, keď bol Osman tak mladým panovníkom, neprítomnosť matky ovplyvnila dĺžku jeho vlády. Podľa Piterburga nemal Osman II. ani žiadnu Haseki Sultán (konkubínu s deťmi, milenku), aj keď Pierce tvrdí, že jeho Haseki bola Ayşe Hatun. Aj keby tomu tak bolo, Ayşe by nemohla byť Válide sultán v dobe vlády svojho muža.
Smrť.
Vzhľadom k protiváhe vplyvu janičiarov nechal Osman II. zavrieť ich obchody s kávou a začal plánovať vybudovanie novej a oddanejšej armády, ktorej hlavnou súčasťou mali byť anatolský sekbanovia. Výsledkom tohto plánu bolo povstanie priamo v paláci, organizované janičiarmi. Tí mladého sultána uväznili vo veži Yedikule, kde bol nakoniec uškrtený. Po jeho smrti mu bolo odrezané ucho, ktoré ukázali Halime Sultán a sultánovi Mustafovi I., aby potvrdili jeho smrť a aby sa už Mustafa nemusel dlhšie báť svojho synovca. Bolo to po prvýkrát v Osmanskej histórii čo bol sultán popravený janičiarmi. 
Rodina.
Konkubíny
Osman mal tri konkubíny:
Syn
Osman mal jedného syna:
V populárnej kultúre.
Postava Osmana II. sa vyskytuje v tureckom televíznom seriály "Muhteşem Yüzyıl: Kösem," kde ho stvárnil herec Taner Ölmez.

</doc>
<doc id="373605" title="Penica jarabá" url="https://sk.wikipedia.org/wiki?curid=373605">
Penica jarabá

Penica jarabá alebo penica pásikavá (krahuľcovitá), penica jarabá (krahulcovitá), (lat. "Sylvia nisoria") je stredne veľký druh spevavca z čeľade penicovité (Sylviidae). Hniezdny areál zahŕňa hlavne východná polovica Európy a Západnú Áziu a Strednú Áziu (po Ural a Kaukaz). Je sťahovavá, so zimoviskom v tropickej Afrike (najmä Sudán). Hniezdi v otvorenej krajine s vysokými kríkmi a roztrúsenými stromami. V Európe hniezdi cca 460 tisíc až 1 milión párov. Podľa Medzinárodnej únie na ochranu prírody a prírodných zdrojov penica jarabá patrí medzi najmenej ohrozené druhy, celková populácia je stabilná, v Európe od roku 1982 nie je možné stanoviť trend, populácia má kolísavý charakter, každá hniezdna sezóna je iná.
Opis.
Medzi penicami patrí k veľkým druhom (dĺžka tela 15,5 – 17 cm) s rozpätím krídel 27 cm a váhou 30 g. Samec je zvrchu šedý, s bielymi lemami kroviek a ramenných letiek a bielymi škvrnami na konci chvosta, zospodu má husté tmavosivé vlnovky. Dúhovka je jasne žltá. Samice a mladé vtáky sú podobné, len s menej výraznou dúhovkou a nezreteľnou vlnkovanou spodinou. 
Výskyt a stav na Slovensku.
Na území Slovenska je jeho populácia stabilná, hniezdi tu 3 až 6 tisíc párov a to skoro na celom území, okrem Vysokých a Nízkych Tatier, severnej Oravy, a okolia Lúčanskej Fatry. Na Slovensku bolo dokázané alebo pravdepodobné hniezdenie v 71,10 % mapovacích kvadrátoch, pre obdobie mapovania v rokoch 1980 - 1999 platilo, že sa Slovensko bolo na siedmom mieste medzi európskymi krajinami v početnosti stavov penice jarabej. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 "R" - vzácny. V roku 1998 a 2001 žiadny. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status.
Odhadovaný počet hniezdiacich párov v rokoch 20082012 bol 3 0006 000 párov. Krátkodobý trend i veľkosť územia na ktorom hniezdila za posledných 12 rokov (20002012) aj z pohľadu dlhodobého trendu od roku 1980 (19802012) boli "stabilné". 
V roku 2014 "LC" - menej dotknutý. 
Odhadovaný počet hniezdiacich párov v rokoch 20132018 bol 6 000 12 000 párov.
 Krátkodobý trend i veľkosť územia na ktorom hniezdila za posledných 12 rokov (20072018) aj z pohľadu dlhodobého trendu od roku 1980 (19802018) boli "stabilné".
Ekológia.
Je prevažne hmyzožravá. Hniezdi vo vetvách hustých, najčastejšie tŕnistých kríkov, v jednej znáške býva 5 (3 – 6) vajec o veľkosti 20,6 x 15,5 mm. Inkubačná doba trvá 11 – 13 dní, mláďatá hniezdo opúšťajú po ďalších 11 – 12 dňoch. Na inkubácii vajec i kŕmení mláďat sa podieľajú buď oba vtáky (u monogamných párov) alebo samotná samica (v prípade, že samec hniezdi s viac ako 1 samicou). 
Ochrana.
Je zákonom chránená, spoločenská hodnota je 1000 € (Vyhláška MŽP č. 170/2021). 
Penica jarabá je druh európskeho významu, ktorý je predmetom ochrany v 13 chránených vtáčich územiach a z toho v 3 sa vyskytuje ako kritériový druh.
Druh je zaradený do Bonnského dohovoru (Príloha II), Bernského dohovoru (Príloha II) a smernici o vtákoch (Príloha I).

</doc>
<doc id="373642" title="William Pitt mladší" url="https://sk.wikipedia.org/wiki?curid=373642">
William Pitt mladší

William Pitt mladší (* 28. máj 1759, Hayes Kent Spojené kráľovstvo – † 23. január 1806, Londýn) bol britský politik. V roku 1783 sa stal najmladším premiérom, mal vtedy 24 rokov. Úrad opustil v roku 1801, no opäť doň nastúpil v roku 1804 a zotrval v ňom až do svojej smrti v roku 1806. Bol aj kancelárom ministerstva financií počas svojej funkcie premiéra. Bol známy ako "Mladší" kvôli rozlíšeniu od jeho otca Williama Pitta staršieho, ktorý tiež slúžil ako premiér Veľkej Británie. V roku 1776 dosiahol titul „Jeho Ctihodnosť“, keď bol jeho otec povýšený na „earla“. V roku 1782 mu bol udelený titul The Right Honourable William Pitt, keď prevzal úrad od Lorda Shelburna ako kancelár ministerstva financií a bol zvolený za člena „Tajnej Rady“. 
Prvé funkčné obdobie premiéra počas panovania Juraja III. bolo poznačené vážnymi udalosťami v Európe, hlavne Francúzskou revolúciou a napoleonskými vojnami. Pitt v rámci vnútornej politiky patril oficiálne k toryom, hoci sám sa nazýval nezávislým whigom a bol v opozícii voči vývoju k prísne straníckemu politickému systému.
Jeho meno je dobre známe v súvislosti s veľkými vojnami proti Francúzsku a Napoleonovi. Pitt bol vynikajúci administrátor, ktorý pracoval efektívne a reformisticky. Otvoril cestu pre novú generáciu vynikajúcich štátnych úradníkov. Zvýšil dane kvôli výdavkom na vojnu proti Francúzsku. Snažil sa o získanie podpory Írska vo vojne s Francúzskom, vytvoril projekt „Acts of Union 1800“ a skúšal (ale neúspešne) nastoliť emancipáciu katolicizmu v Spojenom kráľovstve. Vytvoril politickú doktrínu „nový toryzmus“, ktorý oživil Toryovskú stranu a uschopnil ju stať sa politickou silou v nasledujúcom štvrťstoročí. Historik Charles Petrie z toho vyvodzuje, že bol jedným z najväčších premiérov, ak nie z iného dôvodu tak z toho, že napomohol štátu, aby prešiel od starého systému k novému bez násilia a rozruchu. W. Pitt podľa Petrieho porozumel novej Británii. Podľa zdroja v Encyclopaedii Britannica nebol moderným politikom ani úradníkom a mnohé oblasti legislatívy ponechal v zaostalej historickej forme. 
Kariéra.
William Pitt mladší sa narodil ako druhý syn Williama Pitta staršieho. V útlejšom veku mal zdravotné problémy, preto jeho vzdelanie prebiehalo formou súkromného vyučovania. Ďalej pokračoval v štúdiu na Cambridgi klasiku, gréčtinu a latinčinu, matematiku, chémiu a trigonometriu. V roku 1776 ho opäť zastihla choroba a prešiel na súkromné štúdium, ktoré bolo umožnené len šľachticom. V roku 1779 Pitt starší zomrel a Pitt mladší zdedil len malý dedičský podiel. Začal študovať na škole Lincoln′s Inn v Londýne právo, kde bol graduovaný na advokáta-obhajcu v roku 1780.
V septembri 1780 sa uchádzal o miesto poslanca v parlamente za univerzitu Cambridge ale neuspel kvôli nízkemu veku. Keďže chcel byť aktívny v politike, obrátil sa na svojich spolužiakov a kamarátov z Cambridge a tí mu pomohli stať sa o štyri mesiace neskôr poslancom dolnej komory britského parlamentu. Toto mu umožnil systém patronátov v britskej štátnej správe a peniaze na volebné náklady od tajnej služby monarchie. Zo začiatku sa zaradil medzi whigov, čo bola rodinná tradícia. Neskôr prešiel k toryom.
Pitt mladší silno odsudzoval Americkú vojnu za nezávislosť podobne ako jeho otec. V roku 1782 mu ponúkli miesto zástupcu ministra financií Írska ale ho odmietol. Považoval ho za príliš bezvýznamné. Po výmene osoby premiéra zo strany whigov bol Pitt prepojený na vládnuce posty a stal sa kancelárom ministra financií.
V roku 1793 sa stal prvýkrát premiérom. Bol považovaný za silného predsedu vlády, ktorý navyše robil reštrukturalizáciu štátneho aparátu a bojoval proti úplatkárstvu. V skutočnosti bol však politicky závislý od koruny, teda kráľa Juraja III., ktorý bol jeho patrónom. V období konfliktu s Napoleonom, keď tento vyhlásil všeobecnú námornú blokádu Britských ostrovov, zrušil menu krytú zlatom a dal vytlačiť papierové bankovky. V období prvého mandátu musel riešiť aj vzťahy so Spojenými štátmi, čo zapríčinilo reakciu Francúzska známu ako Kvázivojna. Pričinil sa o zrušenie obchodu s otrokmi v Spojenom kráľovstve. 
Počas svojho druhého mandátu v kresle premiéra zomrel pravdepodobne kvôli žalúdočnému vredu po požití alkoholu. Bol vážený v parlamente aj u kráľovskej rodiny. Zanechal po sebe dlhy vo výške 40 tisíc libier, ktoré zaňho uhradil štát, čo bolo jednohlasne odsúhlasené v parlamente. Nebol ženatý a nezanechal potomkov. Vystrojili mu veľký štátny pohreb.
Externé odkazy.
Zbierka prejavov W. Pitta mladšieho

</doc>
<doc id="373688" title="Čachtický hradný vrch" url="https://sk.wikipedia.org/wiki?curid=373688">
Čachtický hradný vrch

Čachtický hradný vrch je národná prírodná rezervácia v pohorí Malé Karpaty v podcelku Čachtické Karpaty, východne od obce Višňové.
Nachádza sa v katastrálnom území obcí Višňové a Čachtice, okres Nové Mesto nad Váhom v Trenčianskom kraji. Vyhlásená bola v roku 1964 (s novelizáciou z roku 1993) na rozlohe , bez ochranného pásma. Rezervácia je súčasťou CHKO Malé Karpaty. Na území pamiatky platí 4. stupeň ochrany.
Predmetom ochrany sú: "Severné časti Malých Karpát – hradný vrch s dominujúcou zrúcaninou hradu Čachtice. Geologický podklad je mezozoický, vyskytujú sa tu povrchové i podzemné krasové formy. Vzácna lesostepná vegetácia – stredozemné a xerotermné druhy. Vzácne druhy hmyzu.

</doc>
<doc id="373753" title="Ján Hudák" url="https://sk.wikipedia.org/wiki?curid=373753">
Ján Hudák

Ján Hudák (* 4. marec 1923, Canton † 21. máj 1996, Bratislava) bol slovenský literárny a kultúrny historik, prekladateľ. Pseudonym: J. Hák, Rákoš
Životopis.
Študoval na gymnáziu v Rožňave, Tisovci a v Banskej Bystrici. Pracovník Encyklopedického ústavu SAV v Bratislave (od 1966). Autor monografie "Úvod do diela Martina Kukučína", prozaických a dramatických prác, ktoré ostali v rukopise. Spoluautor monografie "Plastidy", autor súpisu "Patrocínia na Slovensku", moralizátorskej prózy 19. stor. "Beletria pre ľud" a i.
Prekladateľ z poľštiny, srbčiny, chorvátčiny a nemčiny.

</doc>
<doc id="373756" title="Suresnes" url="https://sk.wikipedia.org/wiki?curid=373756">
Suresnes

Suresnes je mesto v metropolitnej oblasti Paríža vo Francúzsku v departemente Hauts-de-Seine a regióne Île-de-France. 
Poloha.
Suresnes leží na pravom brehu rieky Seiny. Na severe hraničí s mestom Puteaux, na východe s Parížom (hranicu tvorí Seina), na juhu s mestom Saint-Cloud, na západe s mestom Rueil-Malmaison a na severozápade s mestom Nanterre.
Dejiny.
Názov mesta sa prvý raz vyskytuje v latinskej podobe "Surisnæ". V roku 918 kráľ Karol III. daroval toto kráľovské panstvo Robertovi, parížskemu grófovi a opátovi opátstva Saint-Germain-des-Prés.
V roku 1593 tu mal kráľ Henrich IV. prejav pred katolíkmi kráľovskej armády a Ligy.
V roku 1844 začala na Mont Valérien na troskách kláštora Kongregácie kňazov Kalvárie výstavba vojenskej pevnosti. Počas prvej svetovej vojny sa Suresnes stalo významným centrom výroby granátov.
Dlhoročný starosta mesta Henri Sellier (vo funkcii 1919 – 1941) začal s výstavbou sídliska bytov s nízkym nájomným, ktoré dodnes stojí a je chránené ako historická pamiatka.
Počas druhej svetovej vojny pevnosť Mont Valérien využívali Nemci ako väznicu a popravisko odbojárov. Po vojne tu bol vybudovaný pamätník, kde sa každoročne 18. júna koná pietny akt.
Demografia.
"Počet obyvateľov"

</doc>
<doc id="373962" title="Saint-Michel-sur-Orge" url="https://sk.wikipedia.org/wiki?curid=373962">
Saint-Michel-sur-Orge

Saint-Michel-sur-Orge je mesto v južnej časti metropolitnej oblasti Paríža vo Francúzsku v departemente Essonne a regióne Île-de-France. Od centra Paríža je vzdialené 24,7 km. Má asi 20 000 obyvateľov.
Susedné obce.
Saint-Michel-sur-Orge susedí s Longpont-sur-Orge, Sainte-Geneviève-des-Bois, Brétigny-sur-Orge a Le Plessis-Pâté.
Vývoj počtu obyvateľov.
"Počet obyvateľov"
Doprava.
Saint-Michel-sur-Orge obsluhuje rovnomenná stanica parížskej prímestskej železnice RER, linka C.
Externé odkazy.
Oficiálna stránka

</doc>
<doc id="373995" title="Bigfoot" url="https://sk.wikipedia.org/wiki?curid=373995">
Bigfoot

 
Bigfoot (doslova z angl.: „Veľká noha“; iné názvy: Sasquatch, seskveč) je vedecky nepotvrdený druh ľudoopa, ktorý údajne obýva lesy na severozápade Severnej Ameriky na pobreží Tichého oceánu. Bigfoot je obvykle opisovaný ako veľký, chlpatý dvojnohý hominid.
Označenie Sasquatch (seskveč) je odvodené slovo „sésquac“, čo po jazyku amerických indiánov znamená „divoch“. 
Ako tvrdí antropológ David J. Daegling, predpokladá sa, že Bigfoot je kombináciou folklóru, nejasných pozorovaní, výmyslov a žartov. Bigfoot patrí medzi tzv. kryptozoologické záhady, podobne ako Lochnesská príšera alebo Yeti.

</doc>
<doc id="374020" title="Hajdúchy" url="https://sk.wikipedia.org/wiki?curid=374020">
Hajdúchy

Hajdúchy sú národná prírodná rezervácia v pohorí Malé Karpaty v podcelku Pezinské Karpaty v časti Homoľské Karpaty približne severozápadne od hradu Červený Kameň. 
Nachádza sa v katastrálnom území obce Častá, okres Pezinok v Bratislavskom kraji. Vyhlásená bola v roku 1981 na rozlohe , bez ochranného pásma. Rezervácia je súčasťou CHKO Malé Karpaty. Na území rezervácie platí 5. stupeň ochrany.
Predmetom ochrany sú: "Zachovalé lesné spoločenstvá 4. vegetačného stupňa s veľmi dobrým predpokladom autoregulácie skupín lesných typov na magmatitoch na vedeckovýskumné, náučné a kultúrno-výchovné ciele."

</doc>
<doc id="374050" title="Banque Privee Edmond De Rothschild Europe" url="https://sk.wikipedia.org/wiki?curid=374050">
Banque Privee Edmond De Rothschild Europe

Banque Privée Edmond de Rothschild S.A. je súkromná banka sídliaca v Ženeve vo Švajčiarsku. Banka sa zaoberá prevažne správou majetku pre privátnych klientov alebo korporácie. Je členom Edmond de Rothschild Group. Akcie banky sa obchodujú na Švajčiarskej burze (Swiss Exchange).
Dejiny.
Banku vznikla v roku 1923 ako "Banque Privée". V polovici šesťdesiatych rokov ju kúpil Edmond Adolphe de Rothschild a začlenil do skupiny "LCF Rothschild Group" (teraz Edmond de Rothschild Group). Po smrti Edmonda Adolphe de Rothschilda v roku 1997 prevzal jeho syn Benjamin de Rothschild správu oboch bánk "Banque Privée Edmond de Rothschild" aj Edmond de Rothschild Group.
Zisk.
Na konci roka 2010 banka Banque Privée Edmond de Rothschild vykázala čistý zisk 149 898 000 švajčiarskych frankov.

</doc>
<doc id="374066" title="Fiat Seicento" url="https://sk.wikipedia.org/wiki?curid=374066">
Fiat Seicento

Fiat Seicento vyrobený spoločnosťou Fiat v roku 1997 nahradil predchádzajúci Fiat Cinquecento. Dizajn automobilu, podvozok, ako aj rozmery ostali nezmenené. Výnimkou sa stal nový 3 dverový hatchback podobný ako na malých kórejských autách značky Daweoo Matiz alebo Suzuki Wagon R. Celkový počet vyrobených kusov Fiatu Seicento sa vyšplhal na 1,1 miliónov kusov.
Názov Fiatu Seicento je odvodený z talianskej číslovky 600. Automobil bol premenovaný na Fiat 600 až na oslave 50. výročia založenia Fiatu Seicento. 
Nárazové testy Euro NCAP
Fiat Seicento ako jediný automobil porazil pri testovaní euro NCAP svojich súperov ako Rover 600 alebo Chrysler Voyager MPV práve kvôli krátkym predným nárazníkom. Dostal celkové hodnotenie na testoch 1.5, čo znamenalo vynikajúci výsledok. 
Výbava automobilu.
Na trhu je Fiat Seicento dostupný v dvoch variantoch a to ako model S a SX. Model S so svojimi typicky čiernymi nárazníkmi disponoval objemom motora 899 ccm. Farebne označené nárazníky, elektrické okná, centrálne zamykanie i strešné okná sa vyskytovali na modeli SX, ktorý bol neskôr dostupný pod názvom Citimatic. Verzia Citimatic zaručovala pohodlnú jazdu s 13“ kolesami vyrobenými z ľahkých zliatin a športovými sedadlami. Prednosťou sa stala aj kožená opierka hlavy či kožená hlavica volantu. Podiel na prvotriednom komforte zaručoval ABS systém, klimatizácia a posilňovač riadenia.
Výrobu limitovanej edície Fiatu Seicento pod menom Michael Schumacher zahájila oslava pretekára formuly 1 Ferrari. Nový športový model Fiatu Seicento „Michael Schumacher“ znázorňuje i Schumacherov podpis na čalúnení a na batožinovom priestore. 
Motor.
Fiat Seicento bol vyrábaný s dvomi rôznymi typmi motora. Motor 0.9 s výkonom 29 kW, vložený predovšetkým do verzie S a SX a motor 1.1 s výkonom 40 kW, používaný v športovej „Schumacher“ verzii Seicenta.
Tuning.
Nemecká tuningová spoločnosť Novites dosiahla zvýšenie výkonu motora Fiatu Seicento na 74 kW s objemom 1.6 l zakomponovaným turbodúchadlom a šesťstupňovou prevodovkou.

</doc>
<doc id="374079" title="Česko-slovenská futbalová liga" url="https://sk.wikipedia.org/wiki?curid=374079">
Česko-slovenská futbalová liga

Česko-slovenská futbalová liga (dobové písanie väčšinou "Československá futbalová liga") bola najvyššia futbalová súťaž, ktorá sa hrala na území Česko-Slovenska v rokoch 1925 – 1993. 
História.
Najvyššia futbalová súťaž v bývalom Československu sa hrala od roku 1925. Najskôr v nej hrali iba kluby z Prahy a Stredočeského kraja. V sezóne 1929/30 sa do súťaže pridali tímy z ostatných krajov Česka a v sezóne 1934/35 i kluby zo Slovenska. Počas druhej svetovej vojny v rokoch 19391945, kedy bola ČSR rozdelená, sa v oboch častiach krajiny hrali samostatné ligové súťaže. Celkove sa v 63 ročníkoch čs. ligy rozdelilo 61 majstrovských titulov. Sezóna 1938/39 sa po vystúpení ŠK Bratislava dohrala ako česko-moravská liga, na jeseň 1948 sa z dôvodu prechodu na systém jar-jeseň uskutočnila neoficiálna súťaž bez vyhlásenia majstra (víťaz Slavia Praha. Posledná sezóna 1992/93 sa dohrávala na jar 1993 už po zániku Česko-Slovenska. Ligová súťaž často menila svoj názov, hrací systém aj počet účastníkov. Od roku 1956 sa zaužíval názov 1. liga.
Stručná história ligy
Názov súťaže sa v histórii niekoľkokrát zmenil:

</doc>
<doc id="374135" title="Hlboča" url="https://sk.wikipedia.org/wiki?curid=374135">
Hlboča

Hlboča alebo Dolina Hlboče je národná prírodná rezervácia v pohorí Malé Karpaty v podcelku Pezinské Karpaty v časti Smolenická vrchovina západne od Smoleníc. Nachádza sa v katastrálnom území obce Smolenice, okres Trnava v Trnavskom kraji. Vyhlásená bola v roku 1981 na rozlohe , bez ochranného pásma. Nachádza sa v nej Hlbočiansky prameň pitnej vody a občasný Hlbočiansky vodopád. Rezervácia je súčasťou CHKO Malé Karpaty. Na území rezervácie platí 5. stupeň ochrany.
Ochrana.
Predmetom ochrany sú: "Zachovalé lesné spoločenstvá na rôznych horninách s bohatstvom druhov sucho a teplomilnej flóry a fauny a krasových foriem na vedeckovýskumné, náučné a kultúrno-výchovné ciele."

</doc>
<doc id="374218" title="Lasicovité" url="https://sk.wikipedia.org/wiki?curid=374218">
Lasicovité

Lasicovité (iné názvy: kunovité, kunovité šelmy; ) je čeľaď radu mäsožravce.
Systematika.
Mustelidae:
V minulosti sa okrem toho do čeľade lasicovité zaraďovalo aj to, čo sa dnes klasifikuje ako samostatná čeľaď skunkovité (Mephitidae), a to buď (zriedkavejšie) ako súčasť podčeľade jazvece (Melinae) alebo (častejšie) pod názvom podčeľaď skunky/skunkorodé (Mephitinae). Delenie pozri v článku skunkovité.
Rod Mydaus (po slovensky jazvec) sa v minulosti zaraďoval do podčeľade Melinae v širšom zmysle, dnes sa zaraďuje do čeľade skunkovité. 

</doc>
<doc id="374244" title="McLaren" url="https://sk.wikipedia.org/wiki?curid=374244">
McLaren

McLaren je anglický automobilový tím Formuly 1, ktorý založil v roku 1963 Novozélanďan Bruce McLaren. Prvé preteky, ktorých sa tím zúčastnil, boli Veľká cena Monaka v roku 1966. 
Spoločnosť sídli vo Wokingu a súčasný tím vznikol zlúčením pôvodného pretekárskeho tímu Brucea McLarena s firmou Rona Dennisa Project 4 v roku 1981. V súčasnosti je spoločnosti McLaren Racing členom McLaren Group. Motory dodávala spoločnosť Mercedes, neskôr Honda a teraz Renault, ale od roku 2021 sa McLaren znovu vracia k Mercedesu, a tím vedli Martin Whitmarsh a technický riaditeľ Paddy Lowe. Na ich miestach sú dnes Zak Brown a Andreas Seidl
Od sezóny 2010 jazdia za McLaren Lewis Hamilton a Jenson Button, testovacím pilotom je Gary Paffett. V roku 2013 vymenil Lewisa Hamiltona Sergio Pérez. Ten ale v tíme vydržal iba jedinú sezónu a v roku 2014 ho nahradil dánsky jazdec Kevin Magnussen. V roku 2015 Magnussena nahradil Španiel a dvojnásobný majster sveta z rokov 2005 a 2006 Fernando Alonso ktorý tam vydržal do roku 2018. V roku 2016 Button odišiel z McLarenu a F1 celkovo a v McLarene ho nahradil nováčik Stoffel Vandoorne, ktorý tam bol len na dva roky a to 2017 a 2018. V roku 2019 oboch pilotov vymenili a na Alonsove miesto prišiel ďalší Španiel Carlos Sainz Jr a na Vandoornove miesto nasadol Brit Lando Norris. V roku 2021 nahrádza Carlosa Sainza Jr, Daniel Ricciardo.

</doc>
<doc id="374296" title="WilliamsF1" url="https://sk.wikipedia.org/wiki?curid=374296">
WilliamsF1

ROKiT Williams Racing (celý názov Williams Grand Prix Engineering Limited) je anglický automobilový tím Formuly 1, ktorý založil Sir Frank Williams a Patrick Head v roku 1978. Prvé preteky ktorých sa tím zúčastnil, bola Veľká cena Argentíny v roku 1978 a prvé víťazstvo si pripísal Švajčiar Clay Regazzoni v Grand Prix Veľkej Británie 1979. 
Stým víťazstvom Jacquesa Villeneuvea na Veľkej cene Veľkej Británie 1997 sa tím Williams stal členom „veľkej trojky“, spoločne s tímami Ferrari a McLaren. Všetky šasi Williamsu nesú označenie „FW“ (nasleduje číslo), ktoré predstavuje iniciály šéfa a zakladateľa tímu Franka Williamsa.
Za Williams pretekali slávni piloti, okrem iných Keke Rosberg, Nigel Mansell, Damon Hill, Alain Prost, Nelson Piquet a Ayrton Senna. Williams spolupracoval s mnohými známymi výrobcami motorov, no najväčšie úspechy dosiahol v spolupráci s Renaultom, keď v 90. rokoch 20. storočia získal 5 titulov v Pohári konštruktérov.
V sezóne 2011 jazdili za WilliamsF1 Rubens Barrichello a Pastor Maldonado, testovacím pilotom bol Valtteri Bottas, v sezóne 2012 vymenil Rubensa rodák Bruno Senna.

</doc>
<doc id="374305" title="Hyena škvrnitá" url="https://sk.wikipedia.org/wiki?curid=374305">
Hyena škvrnitá

Hyena škvrnitá () najväčší žijúci mäsožravec z čeľade hyenovitých. Vyskytuje sa v Afrike.
Počas pleistocénu, obýval Euráziu poddruh hyena jaskynná (Crocuta crocuta spelaea), ktorá vyhynula.
Opis.
Dospelé jedince dosahujú dĺžku okolo , chvost meria približne a vážia 62 až . Kožušina je pieskovej až sivo-hnedej farby s čiernymi škvrnami po trupe, ktoré vekom blednú. Na hlave má krátke oválne uši. Veľkosťou sú o približne 10% väčšie samice. Samice majú veľké vonkajšie pohlavné orgány, ťažko odlíšiteľné od samčích.
Správanie.
Hyena škvrnitá sa vyskytuje na savanách a polopúštiach Afriky. Aktívna je najmä v noci. Je teritoriálna žijúca v klanoch, kde sú dominantné samice. Počet členov klanu sa líši od oblasti, ktorú obýva - na savanách ich žije spolu aj vyše 50 a v púštnych oblastiach je to vyše 5 dospelých jedincov s mláďatami. Svoje územie, veľké od 40 po , si chráni pachovými výlučkami, rôznymi zvukmi a hliadkujúcimi hyenami. Hyeny vydávajú množstvo zvukov. Ich známy „smiech“ slúži na preukázanie podriadenosti pred staršími členmi spoločenstva. Na zvolávanie skupiny alebo pri hľadaní mláďat používa húkavé zavýjanie. Klan spolu zdieľa brloh a miesto močenia.
Potrava.
Hyena je zdatný lovec. Ak loví osamote, chytá zajace, zemné vtáky a v močiaroch alebo plytkých vodách ryby. Pri love vo svorke sú hyeny schopné zabiť aj dospelé zebry alebo pakone. Má mocné čeľuste, takže zožerie takmer všetko z koristi vrátane kostí. Svoju potravu hlce a na jedno nasýtenie je schopná naraz dostať do seba jedlo vážiace až jednu tretinu svojej hmotnosti. Občas kradne korisť inému predátorovi.
Rozmnožovanie.
Gravidita u hyen škvrnitých trvá asi 100 dní. Po nej samica vrhne 1 až 3 mláďatá a stará sa o ne výlučne ona. Od mlieka sú odstavené v 14 - 18 mesiaci. Prvé cicia dominantné mláďa, ak sa stane, že pre ostatné mláďatá neostane dostatok mlieka, môže ich zabiť a tým zvýšiť svoju šancu na prežitie.
Populácia.
V súčasnosti žije na Zemi celkovo okolo 27 000 až 50 000 jedincov. Najväčšia známa populácia sa vyskytuje v ekosystéme Serengeti a v Krugerovom národnom parku. Populácia hyen škvrnitých má klesajúcu tendenciu a to obzvlášť na západe a východe Afriky, hlavne kvôli náhodne položeným okám a otravám. V južnej Afrike je populácia tohto druhu v chránených územiach stabilná.

</doc>
<doc id="374444" title="OVCE.sk" url="https://sk.wikipedia.org/wiki?curid=374444">
OVCE.sk

OVCE.sk je slovenský animovaný seriál, vyrobený v roku 2009. Režíroval ho Jaroslav Baran. Vyrábalo sa technikou 2D počítačovej animácie. Diely odvysielala RTVS aj mnohé regionálne televízie, základňou projektu je však webový portál "Sheeplive.eu", ktorý sa v slovenskej verzii spustil v roku 2009 a v roku 2011 sa rozšíril na medzinárodnú úroveň. Časti boli preložené do európskych aj mimoeurópskych jazykov. Seriál získal mnohé ocenenia na národných a medzinárodných súťažiach.
Obsah.
Seriál zobrazuje príbehy o bačovi, valachovi a naivných ovečkách, na ktorých číhajú nebezpečenstvá vo svete médií, a osobitne internetu. 

</doc>
<doc id="374542" title="Demeter Solúnsky" url="https://sk.wikipedia.org/wiki?curid=374542">
Demeter Solúnsky

Svätý Demeter Solúnsky (iné mená pozri nižšie; * okolo 280, Solún† zač. 4. storočia / 306, Sirmium?) bol rímsky aristokrat a vojak, ranokresťanský veľkomučeník. Je uctievaný katolíkmi, pravoslávnymi i niektorými protestantmi. Jeho sviatok oslavujú na Východe 26. októbra, na Západe 9. apríla. V martyrológiách na Západe sa pripomínal aj 8. októbra. Patril k obľúbeným vojenským svätcom na kresťanskom Východe a zvlášť medzi Slovanmi. Je patrónom mladých a vojakov a mesta Solún.
Život.
O Demeterovom živote sa veľa nevie, jeho biografie spred 9. storočia nie sú známe. Pôvodne sa diakon mučeník Demeter spomínal v súvislosti so Sirmom (sýrske martyrológium z roku 411). Jeho meno sa so Solúnom spája až od 6. storočia. Je preto možné, že jeho kult bol do Solúna prenesený až po zničení Sirmia Attilom v roku 441 a prenesení sídla ilýrskej prefektúry.
Podľa hagiografických legiend bol synom rímskeho prokonzula. Pre svoje schopnosti mal tiež dosiahnuť vysoký štátnický post. Keďže však odmietal prenasledovať kresťanov, ba dokonca kresťanstvo šíril a podporoval, dal ho cisár Maximián uväzniť a neskôr zabiť vo väzení. Zomrel možno v rímskom Srieme okolo roku 306. Spolu s ním bol zabitý aj mladý kresťan Nestor, ktorého mal Demeter podporovať v zápase proti gladiátorovi Lyaovi, ktorý bol cisárovým obľúbencom. Fótiova verzia jeho životopisu spojitosť medzi nimi však nespomína.
Kult.
Jeho ostatky sú uložené v starobylej bazilike v Solúne, ktorá nesie jeho meno. Postavená bola v 5. storočí, možno prefektom Leontiom. Keďže produkujú voňavú tekutinu, svätý Demeter býva označovaný ako Myrotočivý (z cirkevnoslovanského "Myrotočec") či Myromvonný.
Svätý Demeter je považovaný za ochrancu a patróna mesta Solún, v Byzancii bol uctievaný aj ako patrón vojakov a obranca vlasti proti Slovanom a Avarom. Jeho zázračné zásahy na pomoc Byzantíncom boli zobrazené v diele Zázraky svätého Demetera (Miracula sancti Demetrii) zo 7. storočia. Bol aj jedným z patrónov a ochrancov cyrilometodskej misie. Svätí Cyril a Metod (alebo niektorý z ich žiakov) napísali na jeho počesť kánon (Kánon na počesť svätého Dimitra Solúnskeho), ktorý je najstarším dokladom jeho úcty na území Slovenska. Jeho sviatok sa v Uhorsku slávil 26. októbra podľa byzantského kalendára, a nie podľa latinského kalendára, čo mnohí považujú za dôkaz, že vychádza z cyrilometodskej misie, a čo zároveň dokazuje byzantský ráz tejto misie.
O jeho veľkej úcte na území Slovenska svedčí aj relatívne veľký počet gréckokatolíckych chrámov, ktoré mu boli zasvätené, a aj početné ikony z územia Slovenska zobrazujúce svätého Demetra. Podnes je pre gréckokatolíkov a pravoslávnych na celom svete významným svätcom, v Gréckokatolíckej cirkvi na Slovensku je jeho sviatok označený ako "polyjelej s bdením" (stredný sviatok).
Demeter v umení.
Demeter je v ikonografii často zobrazovaným svätcom. Zachovalo sa viacero umeleckých znázornení z byzantského obdobia. Medzi významné patria obraty v Chráme svätého Demetera v Solúne. Pôvodne býval zobrazovaný ako mladý mučeník v oblečený v tunike a chlamyde. Od 10. storočia býval ikonografiou zobrazovaný ako vojenský svätec. Často bol spájaný s osobou svätého Juraja, svätci boli zobrazovaní v plnej zbroji a na koňoch. Rozdiel medzi ich ikonografiou spočíval najmä v účesoch alebo v koňoch, pričom Demeterov kôň býval červený, kým Jurajov biely. Počas vlády cisára Alexia I. bol jeho obraz ako bojovníka použitý aj na byzantských minciach.

</doc>
<doc id="374674" title="Aupark (Košice)" url="https://sk.wikipedia.org/wiki?curid=374674">
Aupark (Košice)

Aupark Košice je nákupné centrum na Námestí osloboditeľov v Košiciach. 
Bolo otvorené v novembri 2011. Na troch podlažiach je umiestnených 140 prevádzok s predajnou plochou a dennou návštevnosťou 35 000 ľudí. V podzemí sa na dvoch podlažiach nachádza spolu 1 100 parkovacích miest. Súčasťou komplexu je dvanásťpodlažný Aupark Tower.
Výstavba.
Výstavba obchodného centra Aupark začala v januári roka 2010. Stavebné povolenie na stavbu hlavnej budovy získala spoločnosť HB Reavis Group len koncom roka 2009. Stavebné práce odštartovali až po niekoľkoročnom meškaní, ktorého dôvodom boli komplikácie s riešením priľahlej dopravy v centre mesta a samotným vysporiadaním pozemkov na, ktorom obchodné centrum stojí. Výška investície sa vyšplhala na 93 miliónov eur. Stavbu dokončili koncom roka 2011 v novembri. Projekt priniesol aj novú štvorprúdovú cestu za 9 miliónov eur.
Proti výstavbe rozsiahleho obchodného centra v tesnej blízkosti historického jadra mesta v minulosti protestovala časť obyvateľov. Obavy mali najmä zo zhoršenia dopravnej situácie, ale prekážal im aj výrub niekoľkých stoviek stromov. Pootočiť smer k Hotelu DoubleTree by Hilton sa mal aj blízky Pamätník vojakov Sovietkej armády, no nakoniec to nebolo nutné.
Zo začiatku stavbu začal HB Reavis Group financovať z vlastných zdrojov no neskôr po rokovaniach bolo financovanie projektu dotované jednou z bánk. Aupark mal ešte pred začatím výstavby, na prenájom zazmluvnených 30 percent svojej obchodnej plochy.
Košický Aupark je po bratislavskom druhým najväčším v krajine. Na prenájom ponúka 34 000 metrov štvorcových na obchodných priestorov a ďalších 12 700 metrov štvorcových kancelárskych plôch vo svojom biznis centre s názvom Aupark Tower. V budove sa nachádza 140 obchodných prevádzok na troch podlažiach a v dvojpodlažných podzemných garážach je až 1100 parkovacích mi­est. Architektom tohto obchodné centra sa stala spoločnosť Benoy/Jančina Architects.
Po dostavbe sa diskutovalo o možnom náklaňaní celej budovy obchodného centra. Súvisieť to malo s kolapsom strechy garáží bratislavského obytného komplexu "Trinty", za ktorým mal byť statik Ján Tomčáni, ktorý pracoval aj na košickom Auparku, no len v jeho prvotných fázach. Z dôvodu týchto podozrení sa však upustilo pretože pri odkúpení budovy spoločnosťou NEPI bol uskutočnený technický due dilingence, ktorý obsahuje hĺbkovú previerku objektu vrátane samotnej statiky. Due dilingence prebehol v roku 2014 a statika objektu bola podľa výsledkov bezpečná.
Predaj.
19. decembra 2014, spoločnosť HB Reavis oznámila predaj nákupného centra Aupark Košice, kancelárskej budovy Aupark Tower Košice aj pripravovaného developmentu Malinovského kasární v Košiciach v celkovej hodnote 165 miliónov eur. Kupujúcim sa stala realitná investičná spoločnosť New Europe Property Investments (NEPI). Spoločnosť je kótovaná na burze cenných papierov v Johannesburgu aj na regulovanom akciovom trhu v Bukurešti a na trhu AIM Londýnskej burzy cenných papierov.
Od svojho otvorenia Aupark vykazoval medziročne až dvojciferný rast svojho obratu a s každoročnou návštevnosťou približne 11 miliónov ľudí patrí medzi špičku nákupných centier na Slovensku.
Súčasťou predaja bola aj priľahlá a priamo prepojená veža s nákupným centrom – Aupark Tower, ktorá je sídlom významných spoločností ako ESET, IBM, Orange, Freudenberg IT alebo Benestra.
V poradí išlo už o druhý obchod medzi spoločnosťami HB Reavis a NEPI, pričom prvý predaj sa uskutočnil v roku 2013, ktorého predmetom bol žilinský Aupark.
Košická Citadela.
Pri stavbe Auparku Košice sa odkryli základy Košickej citadely, ktorá bola súčasťou košického mestského opevnenia na prelome 17. a 18. storočia. Základy jedného z piatich bastiónov citadely "Leopold" pod nákupným centrom boli rozobraté, časť z pôvodného muriva bastiónu je vystavená na námestí pred Auparkom a časť v podzemných garážach na mieste objavenia.

</doc>
<doc id="374729" title="Mercedes-AMG Petronas Motorsport" url="https://sk.wikipedia.org/wiki?curid=374729">
Mercedes-AMG Petronas Motorsport

Mercedes-AMG Petronas Formula One Team je automobilový tím Formuly 1 so sídlom v Brackley (Spojené kráľovstvo), ktorý používa nemeckú licenciu a motory Mercedes AMG High Performance Powertrains. Je pokračovateľom úspešného nemeckého tímu, ktorý vo formule 1 pôsobil v sezónach 1954 a 1955, kedy získal i dva majstrovské tituly (Juan Manuel Fangio). 
Mercedes pôsobil v seriáli F1 prostredníctvom spoločnosti Mercedes-Benz High Performance Engines ako dodávateľ motorov pre tím McLaren. V novembri 2009 kúpil Daimler AG (vlastník značky Mercedes-Benz) v spolupráci s firmou Aabar Investments 75,1% podiel v tíme Brawn GP, ktorý vyhral pohár konštruktérov i majstrovský titul. Od sezóny 2010 má tak automobilka svoj vlastný tím.
Prvé preteky ktorých sa novozaložený tím zúčastnil, bola Veľká cena Bahrajnu v roku 2010 a v sezónach 2010 až 2012 zaň bojovali Michael Schumacher a Nico Rosberg. V sezónach 2013 až 2016 boli pilotmi monopostov Mercedes Lewis Hamilton (majster sveta v roku 2014 a 2015) a Nico Rosberg (majster sveta v sezóne 2016). Pre sezónu 2017 tím popri Lewisovi Hamiltonovi angažoval Fína Valtteriho Bottasa.

</doc>
<doc id="374762" title="Medzinárodná federácia bandyhokeja" url="https://sk.wikipedia.org/wiki?curid=374762">
Medzinárodná federácia bandyhokeja

Medzinárodná federácia bandyhokeja (, skr. FIB) je medzinárodná športová organizácia združujúca 27 národných zväzov bandyhokeja na celom svete. Federácia vznikla 12. februára 1955 a sídlo má v Söderhamne, vo Švédsku. V súčasnosti je prezidentom federácie Rus Boris Skrynnik. FIB je členom Medzinárodnej asociácie uznaných športov MOV a Generálnej asociácii medzinárodných federácií.
Dejiny.
FIB vznikla na kongrese vo švédskom Štokholme 12. februára 1955, vtedy pod názvom "International Bandy Federation". Medzi štyroch zakladajúcich členov patrilo Fínsko, Nórsko, Sovietsky zväz a Švédsko. Prvé vrcholné medzinárodné podujatieMajstrovstvá sveta v bandyhokeji mužovzačala organizovať od roku 1957. V roku 2001 bol názov IBF premenovaný na súčasný názov "Federation of International Bandy". V roku 2004 bol bandyhokej uznaný Medzinárodný olympijský výbor (MOV) a FIB sa stala členom ARISF.
Najnovší členovia (29.) FIB sa v roku 2012 stalo Japonsko a Afganistan.
Členské zväzy.
Medzi bývalých členov FIB patrili aj Sovietsky zväz (195591), Nemecko (199091). Z dôvodu neaktivity bolo v rokoch 2017 a 2018 vyradených 8 členov: Argentína (člen FIB od 2008), Austrália (od 2006), Dánsko (od 2014), Írsko (od 2006), Kirgizsko (od 2004), Poľsko (od 2005), Srbsko (od 2006) a Taliansko (od 2003). England Bandy Federation, ktorá bola členom FIB od 2010, sa v roku 2017 pretransformovala na Great Britain Bandy Federation.

</doc>
<doc id="374765" title="Slepúch lámavý" url="https://sk.wikipedia.org/wiki?curid=374765">
Slepúch lámavý

Slepúch lámavý alebo slepúch krehký, slepúch obyčajný ("Anguis fragilis") je predstaviteľ beznohých jašteríc z čeľade slepúchovité. Slepúch je úplne neškodný jašter, ktorý však býva neznalými zamieňaný s hadom a preventívne likvidovaný.
Taxonómia.
Donedávna sa rozlišovali dva poddruhy slepúcha lámavého, ktoré boli po analýze DNA povýšené na dva samostatné druhy:
Obidva druhy spolu vytvárajú hybridy.
Areál rozšírenia.
Je rozšírený prakticky na väčšine územia Európy, od Pyrenejského polostrova až po čiernomorské Zakaukazie a Ural. V Írsku, na Kryme, na juhu Španielska a niektorých stredomorských ostrovoch sa nevyskytuje, chýba aj v severnej Škandinávii a Laponsku. Mimo Európy sa vyskytuje v severnom Turecku a v Iráne. Staršie údaje o výskyte aj v severnej Afrike sa dnes považujú za mylné na základe zámeny s fyzicky podobnými druhmi scinkovitých jašterov.
Slepúch lámavý žije takmer na celom území Slovenska, od nížin až po viac ako , najpočetnejšia populácia však žije zhruba od 400 do 
Vzhľad.
Zvyčajne dorastá do dĺžky 30 cm, maximálne do 50 cm. Sfarbený je nenápadne hnedo, s jedným, dvoma, alebo aj troma tmavými pruhmi a modročiernym bruchom u samíc, samce mávajú brucho skôr bridlicovo sivé, často so žltkastou kresbou. Slepúch však môže byť svojim sfarbením aj kresbou značne variabilný, niektoré jedince majú nádych skôr do žlta, iné naopak prechádzajú až do medeného odtieňa. Niektoré samce majú blankytne modré škvrny na bokoch. Pohybuje sa plazením ako hady, ale nie je taký svižný. V kostre má zakrpatené zvyšky nôh. Telo má pokryté hladkými šupinami, s rastom sa jeho koža zvlieka. Na rozdiel od hadov má malé oči s pohyblivým viečkom a viditeľné uši.
V prípade nebezpečenstva môže odlomiť časť chvosta, ktorý sa môže ešte nejakú chvíľu hýbať (autotómia). Slepúchovi chvost za pár týždňov čiastočne dorastie, ale ostane menší. Má zuby, ktoré sú zahnuté dozadu, a tak sú prispôsobené na lov dážďoviek a slimákov. Zuby dokáže nahrádzať.
Stanovište.
Bežne sa vyskytuje v lesoch na čistinách, v krovinatých stráňach i na lúkach od nížin až do horských polôh. Slepúchy žijú skryto, cez deň sa ukrývajú pod kameňmi, v pňoch, pod lístím a až za súmraku vyliezajú von. Preferujú vlhkejšiu krajinu, najčastejšie bukové lesy a ich okraje. Objavujú sa najmä po daždi, keď na zemi pátrajú po dážďovkách a slimákoch. Živí sa aj rôznymi článkonožcami, larvami a červami primeranej veľkosti. Aj gravidné samičky možno zastihnúť pri slnení.
Prebýva aj v blízkosti ľudských obydlí, najmä v záhradách. Tu je jeho najväčším predátorom mačka domáca.
Etológia.
Slepúch cez zimu hibernuje (aj v skupinách) a vylieza na jar, koncom marca až začiatkom mája (záleží na podnebí a počasí).
Rozmnožovanie.
Párenie prebieha krátko po prebudení zo zimného spánku. Samce začnú byť na seba agresívne. Ku kladeniu vajec (rodenie mláďat) dochádza na prelome júla a augusta, výnimočne k nemu môže u niektorých populácií dôjsť až začiatkom septembra. Samice môžu mať 4 až 28 mláďat, výnimočne aj viac. Slepúch lámavý je vajcoživorodý, vaječný vývoj prebieha v tele samice a mláďatá sa liahnu pri prechode vajca kloakou. Po vyliahnutí majú mláďatá 7 až 10 cm.
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).
Druh je zaradený do Bernského dohovoru (Príloha III).

</doc>
<doc id="374775" title="Ladniak krátkochvostý" url="https://sk.wikipedia.org/wiki?curid=374775">
Ladniak krátkochvostý

Ladniak krátkochvostý (iné názvy: lori molucký, ladniak rôznofarebný, ) je papagáj z čeľade papagájovitých.
Jeho domovom sú Šalamúnove ostrovy, Nová Guinea, okolité ostrovy severovýchodnej Austrálie a Moluky. Ich svetlé perie používajú domorodé kmene na Novej Guinei ako dekoráciu.
Tento papagáj dorastá do dĺžky 35 centimetrov a vážiť môže aj 500 gramov. Samec a samica sa od seba dosť líšia, dokonca ich v minulosti vedci považovali za dva iné druhy. Samec je žiarivozelený, má žltý zobák a boky a spodnú stranu krídel červenú, zatiaľ čo u samice prevažuje červená farba a má čierny zobák. Spodnú stranu tela aj krídel má modrú, ktorá presahuje až do škrvny na krku.

</doc>
<doc id="374780" title="Scuderia Toro Rosso" url="https://sk.wikipedia.org/wiki?curid=374780">
Scuderia Toro Rosso

Scuderia Toro Rosso bol taliansky automobilový tím Formuly 1, ktorý vznikol odkúpením stajne Minardi spoločnosťou Red Bull. Toro Rosso bol sesterským tímom Red Bullu a jeho technickým riaditeľom bol Giorgio Ascanelli. Debut v pretekoch mal nový tím na Grand Prix Bahrajnu v sezóne 2006.
Spoločnosť sídlila v meste Faenza. Motory od roku 2018 dodávala spoločnosť Honda (v minulosti Ferrari a Renault).
Od roku 2020 sa tím premenoval na Scuderia AlphaTauri.
História.
Predchodca, tím Minardi pôsobil v seriáli Formule 1 v rokoch 1985 až 2005 a bol jedným z posledných súkromných tímov. Majiteľ Paul Stoddart mal 41 ponúk na predaj tímu, no chcel, aby si tím zachoval talianske tradície. Red Bull zmenil názov tímu, no v tom novom zachoval taliansku tradíciu a nazval ho "Scuderia Toro Rosso". 

</doc>
<doc id="374794" title="Marcel Haščák" url="https://sk.wikipedia.org/wiki?curid=374794">
Marcel Haščák

 
 
 
 
Marcel Haščák (* 3. február 1987, Poprad) je slovenský reprezentant v ľadovom hokeji. V súčasnosti pôsobí v slovenskom klube HK Poprad.
Klubový hokej.
Haščák svoju hokejovú kariéru odštartoval v Poprade. Po viacerých úspešných juniorských sezónach debutoval v extralige ako osemnásťročný, v sezóne 2005/2006, kedy odohral 50 zápasov so ziskom troch bodov. Posledná sezóna v drese Popradu bola 2009/2010. Počas tejto sezóny odohral 50 zápasov, v ktorých ktorých zaznamenal 27 bodov (19 gólov, 8 asistencií) a so ziskom 107 trestných minút bol 3. najtrestanejší hráč v extralige. Pred sezónou 2010/2011 podpísal s klubom HC Košice dvojročný kontrakt. V úvodnej sezóne v drese Košíc nastúpil na 47 zápasov, získal 35 bodov (17+18) a tešil sa z majstrovského titulu. V nasledujúcej sezóne 2011/2012 odohral 46 zápasov základnej časti (17+12) a 11 zápasov play-off (4+5). V sezóne 2012/2013, poslednej v košickom drese, strelil za Košice v 51 zápasoch 31 gólov, celkovo zaznamenal 64 bodov a stal sa druhým najproduktívnejším hráčom slovenskej extraligy. V auguste 2013 absolvoval skúšku v lotyšskom klube Dinamo Riga. Po jedenásťdňovej skúške podpísal s účastníkom Kontinentálnej hokejovej ligy (KHL) Dinamo Riga ročnú zmluvu. Hneď v úvode sezóny sa však zranil a pre zranenie nohy vynechal takmer sedemtýždňov. Za Rigu odohral celkovo 36 stretnutí, v ktorých zaznamenal 13 bodov (6+7). Pred sezónou 2014/2015 sa dohodol na dvojročnej zmluve s Amurom Chabarovsk. V 48 dueloch v drese Amuru si pripísal na konto 11 bodov za päť gólov a šesť asistencii. Pridal k nim 49 trestných minút. Vedenie klubu s ním však po konci základnej časti rozviazalo kontrakt. Pred sezónou 2015/2016 sa na rok upísal českému klubu HC Energie Karlovy Vary. V úvode sezóny sa zranil a vynechal tri mesiace. V základnej časti odohral 44 zápasov so ziskom 14 bodov (11+3). V baráži patril k dôležitým článkom Karlových Varov, keď v jedenástich zápasoch strelil šesť gólov a pridal aj dve asistencie. Pred sezónou 2016/2017 sa dohodol na dvojročnej zmluve s českým extraligovým tímom HC Kometa Brno.
Reprezentácia.
V slovenskom drese odohral 59 zápasov, strelil 5 gólov. Zúčastnil sa na majstrovstviev sveta v roku 2012 (striebro), 2013 i 2014.

</doc>
<doc id="374907" title="Kia Sorento" url="https://sk.wikipedia.org/wiki?curid=374907">
Kia Sorento

Kia Sorento je stredne-veľké Crossover SUV, ktoré od roku 2002 vyrába juhokórejská automobilka Kia Motors. Kia Sorento môžeme zaradiť medzi SUV strednej kategórie a to nielen kvôli 4 x 4 pohonu ale i flexibilnému a variabilnému interiéru ale aj výbornému správaniu v teréne. Zaujímavosťou je, že názov Sorento je odvodený od talianskeho mesta Sorrento.
Prvá generácia (2002–2009).
Sesterská spoločnosť Kia Motors, Hyundai Motor Company začala pre automobil Kia Sorento dodávať výkonný 3.5 l motor Sigma, s kvalitným výkonom 143 kW. Vozidlo sa výborne správa na cestách aj vo veľmi ťažkom teréne a to vďaka štvorkolesovému pohonu Four Wheel Drive System. Postupne získal Kia Sorento športový dizajn, ktorý sa vyznačoval liatinovými kolesami, diaľkovým centrálnym zamykaním, prednými a bočnými airbagmi a koženým interiérom.
Kia Sorento prvej generácie disponoval kotúčovými brzdami na všetkých kolesách, ako aj 5-stupňovou manuálnou prevodovkou. Sila auta je daná aj tzv. rebrinovou štruktúrou podvozku, ktorá je prítomná u mnohých nákladných áut.
Rok 2007 bol významný prechodom od motora 3.5 l Sigma k silnejšiemu, 3.8l Lambda, ktorý zdvojnásobil silu automobilu. Okrem výkonnejšieho motora došlo i k technickej zmene prevodovky. Novým štandardom sa stala Sportmatic Tip-tronic automatická prevodovka, nielen vďaka ktorej získal Kia Sorento 5 hviezdičiek za bezpečnosť v crash testoch.
Druhá generácia (2009–2014).
Nový dizajn automobilu Kia Sorento bol na trhu predstavený v roku 2009. Táto nová verzia bola uvedená na trh v Južnej Kórei. Nový Sorento predstavoval prvý model spoločnosti Kia, ktorý sa začal vyrábať v továrni West Point Georgia, v USA. 
Od roku 2011 je Kia Sorento dostupný v troch verziách a to LX, EX a SX, ktorý predstavuje najvýkonnejšiu verziu a výborné hospodárenie s palivom. Typ LX a EX sú v predaji na trhu s s 2,4-litrovým motorom. 
Bezpečnosť a cena.
Automobil Kia Sorento bol ohodnotený najvyššou známkou bezpečnosti v crash testoch spoločnosťou Euro NCAP a Austrálskou spoločnosťou ANCAP. 
Verzia LX, ktorá je najlacnejšia sa na trhu pohybuje v cene 25 000 €. EX verzia začína cenou 28 000 € a najdrahšiu úroveň predstavuje cena 34 000 €, čo samozrejme závisí aj od doplnkovej výbavy (kožené poťahy, panoramatické strešné okno, alebo 6-stupňová automatická prevodovka).

</doc>
<doc id="375397" title="Magurica" url="https://sk.wikipedia.org/wiki?curid=375397">
Magurica

Magurica () je vrch v južnej časti Laboreckej vrchoviny, priamo nad mestom Snina. Výhodnú lokalitu využíva vysielač, stojaci na vrchole.
Charakteristika.
Vrch sa nachádza na južnom okraji pohoria, nad údolím Cirochy, v blízkosti mesta Snina a obce Stakčín. Vrch je zalesnený a ponúka len obmedzené výhľady na mesto a okolie.
Vysielač Magurica.
Na vrchole Magurice sa nachádza 98 metrov vysoká oceľová konštrukcia, postavená v roku 1988. Vysielač šíri signál televízie i rozhlasu pre oblasť severovýchodného Slovenska a nadväzuje na vysielače Dubník, Stebnícka Magura a Trebišov.
Najbližšie vysielače.
Okolité významné vysielače a vzdialenosť k nim:

</doc>
<doc id="375543" title="Sväté prijímanie" url="https://sk.wikipedia.org/wiki?curid=375543">
Sväté prijímanie

Sväté prijímanie je pojem, ktorým katolícka a pravoslávna cirkev označuje posvätený chlieb a víno​​, ktorý kresťania prijímajú pri slávení Eucharistie. Sväté prijímanie má pôvod v latinskom "communio" resp. v gréckom "κοινωνία" / "koinonia" (voľne preložiteľné napr. ako "zdieľanie spoločenstva" apod.). Podľa Nového zákona Ježiš ustanovil zdieľanie chleba a vína a prikázal konať tento akt svojim nasledovníkom ako srdce uctievania pri spoločnom schádzaní sa spoločenstva. (Pozri Lukáš 22:19 a 1. Korinťanom 11:23 – 26.) Pri slávení "zdieľania spoločenstva" si kresťania pripomínajú Ježišovu smrť, prijímajú Božiu milosť skrze spoločenstvo s Ním a medzi sebou navzájom a tešia sa na čas Jeho opätovného príchodu.
Základný význam.
Kresťanské slávenie "zdieľania spoločenstva" je spojené so "svätým prijímaním", ktoré väčšina kresťanov chápe ako sviatosť. Počas "svätého prijímania" ide o pripodobnenie Poslednej večere (Matúš 26:17 – 30, Marek 14:12 – 26, Lukáš 22:7-39 a Ján 13:1-17:26.), ktoré nadobudlo v kresťanských cirkvách a denomináciách rôzny liturgický charakter, podoby a pomenovania ako napr. slávenie eucharistie, omša svätá, božská liturgia, Večera Pánova, lámanie chleba apod. Prijímanie, v ktorom ide o prijímanie chleba (kvaseného alebo nekvaseného) a vína (resp. produktu hroznovej šťavy), je súčasťou slávenia. Preto sa v rámci jednoty tohto kontextu môže hovoriť rovnako o "slavení" ako aj o "prijímaní". Takto poňaté základné chápanie "svätého prijímania" je spoločné viac menej väčšine kresťanov.
Rozdiely chápania.
Medzi skupinami kresťanov existuje nesúhlas nad zmyslom "zdieľania spoločenstva", ktorý sa sústreďuje okolo dvoch otázok.
Odpovede sa dajú rozčleniť podľa hlavných pohľadov:

</doc>
<doc id="375657" title="Kršlenica" url="https://sk.wikipedia.org/wiki?curid=375657">
Kršlenica

Kršlenica je národná prírodná rezervácia v pohorí Malé Karpaty v podcelku Pezinské Karpaty v časti Bukovská brázda juhovýchodne od Plaveckého Mikuláša. Je v správe štátnej ochrany prírody Malé Karpaty.
Nachádza sa v katastrálnom území obce Plavecký Mikuláš, okres Malacky v Bratislavskom kraji. Vyhlásená bola v roku 1984 na rozlohe , bez ochranného pásma. Rezervácia je súčasťou CHKO Malé Karpaty, na jej území platí 5. stupeň ochrany. Rezerváciu tvorí krasová Mokrá dolina a priľahlé horské svahy s unikátnymi zoskupeniami brál, ktoré sú najrozsiahlejšie v rámci Malých Karpát. Vyznačuje sa početnými krasovými javmi, ako sú jamy, priepasti a jaskyne. Voľne prístupná je krátka jaskyňa Deravá skala. Vyskytujú sa tu aj niektoré vzácne druhy fauny a flóry. Kršlenica je vyhľadávanou lezeckou oblasťou.
Predmetom ochrany je: "Typická krasová dolina s vyvieračkou, jaskyňami a povrchovými krasovými javmi, ako aj zachovalé lesné spoločenstvá 4. vegetačného stupňa s výskytom chránených a iných zriedkavých druhov rastlín a živočíchov."

</doc>
<doc id="375750" title="Vydra obrovská" url="https://sk.wikipedia.org/wiki?curid=375750">
Vydra obrovská

Vydra obrovská () je druh vydry z čeľade lasicovitých. 
Rozšírenie.
Vydra obrovská obýva sever a stred Južnej Ameriky. Vyskytuje sa v blízkosti riek. 
Opis.
Sfarbenie.
Vydra obrovská má hnedé až čierne sfarbenie s veľkou bielou až žltou škvrnou na hrdle.
Vonkajšia stavba tela.
Tento druh vydry je najväčší z lasicovitých. Vydra obrovská meria 1 – 1,4 metra s výrazným chvostom dlhým 45 –  a váži 22 – . Má dlhé telo. Hlava je malá ploská s malými ušnicami, veľkými očami a nozdrami. Na lebke sú veľké očné a nosné jamky. Lebka má tvar trojuholníka. V nosovej oblasti má dlhé hmatové fúzy. V ústach sú 4 veľké ostré zuby, rad menších ostrých zubov je za nimi. Aj preto je považovaná za šelmu. Má krátke predné, aj zadné končatiny, na ktorých sú malé prsty s plávacími blanami.
Potrava.
Vydra obrovská sa živí najmä rybami a krabmi, ktoré chytá papuľou.

</doc>
<doc id="375762" title="Goo Goo Dolls" url="https://sk.wikipedia.org/wiki?curid=375762">
Goo Goo Dolls

Goo Goo Dolls je americká rocková skupina nominovaná na cenu Grammy, ktorá vznikla v roku 1986 v Buffale v New Yorku. Založili ju spevák a gitarista John Rzeznik a spevák a basgitarista Robby Takac. Od konca roku 1994 je bubeníkom Mike Malinin, ktorý nahradil predchádzajúceho bubeníka Georgea Tutusku. Napriek ich sláve vďaka komerčne úspešnému hitu „Iris“, mali aj ďalšie významné a populárne piesne ako „Name“, „Broadway“, „Black Baloon“, „Slide“, „Here Is Gone“, „Sympathy“ a „Big Machine“. Skupina mala celkovo 14 hitov v prvej desiatke a predala okolo 9 miliónov albumov v USA.

</doc>
<doc id="375767" title="Lamantín karibský" url="https://sk.wikipedia.org/wiki?curid=375767">
Lamantín karibský

Lamantín karibský alebo lamantín širokonosý () je druh sirén, jeden z troch žijúcich predstaviteľov čeľade lamantínovité.
Rozšírenie.
Lamantín karibský obýva oblasť od juhovýchodu USA až po severovýchod Južnej Ameriky a karibskú oblasť. Lamantíny žijú v plytkých vodách pri pobreží, ako aj v neďalekých riekach a sladkovodných lagúnach.
Opis.
Lamantín karibský nemá nijaké iné sfarbenie tela ako sivé. Má veľmi valcovité telo, zakončené typickým zaobleným chvostom, ktorý pripomína trochu bobrí chvost. Váži 400 až 500 kg (880 až 1210 lb) a priemerne dorastá do 2,8 až 3,0 m na dĺžku, niekedy dorastá až do 4,6 m a 1575 kg (samice zvyknú byť väčšie a ťažšie).

</doc>
<doc id="375772" title="Slovenská volejbalová federácia" url="https://sk.wikipedia.org/wiki?curid=375772">
Slovenská volejbalová federácia

Slovenská volejbalová federácia (skr. SVF) je riadiaci orgán volejbalu na Slovensku. Jeho úlohou je predovšetkým rozvoj a propagácia volejbalu, plážového volejbalu a snow volleyballu, organizácia súťaží a turnajov, registrácia hráčov a riadenie národných tímov. Federácia vznikla v roku 1993, i keď volejbal bol na Slovensku organizovaný už od roku 1919, a to zásluhou študentskej organizácie YMCA v Žiline. V roku 1924 bol potom ustanovený Československý volejbalový zväz. SVF je riadnym členom nasledovných športových organizácií: Medzinárodná volejbalová federácia (FIVB), Európska volejbalová konfederácia (CEV), Stredoeurópska volejbalová zonálna asociácia (MEVZA) a takisto aj Slovenský olympijský a športový výbor (SOŠV) a Konfederácia športových zväzov Slovenskej republiky (KŠZ SR). 
V roku 2019 evidovala federácia 9 899 registrovaných hráčov evidovaných v 80 aktívnych kluboch, pričom počet celkových registrovaných členov bol 11 882. Do jej kompetencie spadá tiež riadenie národných tímov mužov, žien, juniorských a kadetských výberov. Od roku 2017 stojí na čele federácie Martin Kraščenič.
Štruktúra SVF.
Najvyšším orgánom SVF je "Konferencia", ktorá schvaľuje Stanovy SVF, volí prezidenta a členov Dozornej rady a prerokuváva správy o činnosti jednotlivých orgánov. Súčasťou SVF je niekoľko odborných komisií: komisia rozhodcov, súťažná komisia, komisia pre marketing, média a TV, trénersko-metodická komisia, legislatívna komisia, zdravotná komisia, komisia pre vyznamenania a ocenenia, súťažné komisie pre beachvolejbal a komisia športovcov. Súčasťou federácie sú aj 4 regionálne oblastné výbory, ktoré slúžia na podporu regionálneho volejbalu a rozvoja volejbalu v regiónoch:
Kluby.
Extraliga mužov (2020/21)
Extraliga žien (2020/21)
Anketa Najlepší volejbalista Slovenska.
SVF od roku 1994 vyhlasuje anketu o najlepšieho volejbalistu. V rámci ankety existuje niekoľko kategórií: muži, ženy, tréner mužskej zložky, tréner ženskej zložky, mužský tím, ženský tím, rozhodca, junior, juniorka a bechvolejbalové dvojice.
Víťazi ankety v kategórii najlepší voljebalista:

</doc>
<doc id="375788" title="Chrám Narodenia Pána" url="https://sk.wikipedia.org/wiki?curid=375788">
Chrám Narodenia Pána

Chrám Narodenia Pána alebo Bazilika narodenia (arabsky: كنيسة المهد) je kostol v Betleheme, postavený nad miestom narodenia Ježiša Nazaretského. 
Vznik.
Predstavuje jedno z najsvätejších miest kresťanov. Je to najdlhšie neprestajne fungujúci kresťanský kostol na svete. 
Výstavbu kostola začal Konštantín Veľký s matkou Svätou Helenou v roku 327. Kostol sa postavil v blízkosti jaskyne, ktorá je podľa tradícií považovaná za miesto narodenia Ježiša Nazaretského. Kostol dokončili v 339 ale počas samaritánskeho povstania v 6. storočí vyhorel. V roku 565 Byzantská ríša postavila nový kostol, ktorý rešpektoval architektúru toho prvého. Od dokončenia sa kostol viackrát rozšíril. Boli k nemu dostavané aj výrazné časti. 
V roku 2012 bol kostol zapísaný na zoznam Svetového dedičstva UNESCO (spolu s ostatnými pamiatkami v lokalite). Zároveň patrí medzi dedičstvo v ohrození, pretože budovu narúša prienik vody.

</doc>
<doc id="375802" title="DCUP" url="https://sk.wikipedia.org/wiki?curid=375802">
DCUP

DCUP, vlastným menom Duncan MacLennan, (* 13. marec 1985, Sydney, Austrália) je austrálsky hudobný producent, DJ a remixér. Je najviac známy svojou spoluprácou s dvojicou Yolanda Be Cool na medzinárodne úspešnom hite „We No Speak Americano“, ktorý obsahuje prvky zo skladby „Tu Vuò Fà L'Americano“ od Renata Carosoneho a Nicola Salerna z roku 1956. Singel bol vydaný prostredníctvom nezávislého vydavateľstva Sweat It Out.
„We No Speak Americano“ dosiahol vrcholové pozície v Spojenom kráľovstve, Írsku a Dánsku a dostal sa do prvej päťky v rebríčkoch v Austrálii, Holandsku, Španielsku, Švédsku a Nórsku. „We No Speak Americano“ nie je prvou spoluprácou DCUP s Yolanda Be Cool, ale v roku 2009 spolupracovali na remixe „Afro Nuts“.

</doc>
<doc id="375816" title="Tuleň obyčajný" url="https://sk.wikipedia.org/wiki?curid=375816">
Tuleň obyčajný

Tuleň obyčajný (zriedkavo neformálne "prístavný tuleň"; ) je najrozšírenejší plutvonožec, žijúci v miernom arktickom pobreží Severnej pologule. Najrozšírenejšie druhy plutvonožcov sa vyskytujú v pobrežných vodách severného Atlantického oceánu, Tichého oceánu, Baltského a Severného mora. 
Tulene sú sfarbením hnedé, strieborne-biele, hnedasté alebo sivé s výraznými nozdrami tvaru V. Dospelý jedinec môže dosiahnuť dĺžku 1,90 metra a hmotnosť až 170kg. Vrstva podkožného tuku mu pomáha udržiavať telesnú teplotu. Samice sa dožívajú dlhšieho veku ako samce (30-35 vs. 20-25 rokov). Tulene zvyčajne oddychujú na skalnatých miestach (ale môžu použiť aj ľad alebo piesok), ak sú chránené pred poveternostnými podmienkami a predátormi. Samci môžu bojovať medzi sebou vo vode aj na súši. Samici sa po deviatich mesiacoch tehotenstva narodí jedno mláďa o ktoré sa stará sama. Tulenie mláďa môže vážiť 16kg a sú schopné plávať a potápať sa niekoľko hodín po narodení. Vďaka výživnému mlieku ich samica odstaví od mlieka po 4 až 6 týždňoch. 
Celosvetová populácia sa odhaduje na 315 - 500 tisíc, ale niektoré poddruhy môžu byť ohrozené 
Taxonómia.
Prvý raz ho v roku 1758 opísal švédsky botanik a zoológ Carl Linné. Tuleň obyčajný má veľa poddruhov. P. vitulina concolor je jeden z piatich poddruhov tuleňa obyčajného, ktorý opísal James Ellsworth De Kay. Ďalším poddruhom je Phoca vitulina mellonae, ktorý opísal Doutt. 
Rozšírenie.
Tuleň obyčajný obýva pobrežie severného Atlantiku a severného Pacifiku. Jeho globálna populácia má zhruba 400 – 500 tisíc jedincov. Na súši sa plazí po bruchu.
Opis.
Váži 55 – . Je dlhý 1,4 – . Pod veľkými očami sú tesne pri sebe postavené nozdry v tvare písmena V. Farba tela je variabilná, väčšinou tmavohnedá alebo svetlo sivohnedá s malými škvrnami. Tuleň obyčajný je oportunistický druh a môže tiež spôsobovať problémy v oblastiach rybolovu. Jeho hlavnou potravou sú slede, hlaváče, šťukozubce a tresky, ktoré loví pri ponoroch trvajúcich 3 – 5 minút.
Poddruhy.
Druh sa delí na päť poddruhov:
Chov v zoo.
Na Slovensku sa chovu tuleňov od roku 2007 ako jediná venuje Zoologická záhrada Košice. Aktuálne (od. r.2016) zoo chová tuleňov obyčajných (v minulosti tu chovali tulene sivé).

</doc>
<doc id="375820" title="Living on Video" url="https://sk.wikipedia.org/wiki?curid=375820">
Living on Video

„Living on Video“ je skladba kanadskej synthpopovej skupiny Trans-X, napísaná a publikovaná v roku 1981. Bola vydaná v roku 1983 vydavateľstvom Polydor Records. Stala sa masívnym celosvetovým hitom, pričom dosiahla 61. miesto v rebríčku Billboard Hot 100. Trans-X tiež nahrala verziu vo francúzštine pod názvom „Vivre sur Vidéo“. Počas rokov vzniklo množstvo coververzií skladby od mnohých interpretov.
Existuje množstvo remixov a coververzií od interpretov ako U96 (ako „Love Sees No Colour (Version 2)“), Nathalie De Borah, DJ Piccolo, Dr. Lektroluv, Trance XS, Cardenia, Cosmo &amp; Tom, La Bouche, Culture Beat, DJ Interface, Ratty, Lazard, Gary D, Masterboy, Pin-Occhio, 2 Brothers on the 4th Floor (ako „Living in Cyberspace“) či Potatoheadz.
Pakito verzia.
Francúzsky producent elektronickej hudby Pakito vydal svoj album "Video", ktorý obsahuje singel „Living on Video“ a ďalší remix. Singel dosiahol 1. miesto vo Francúzsku a udržal sa tam štyri týždne. Takisto sa umiestnil sa na vysokých pozíciách v niekoľkých krajinách.

</doc>
<doc id="375918" title="David Henrie" url="https://sk.wikipedia.org/wiki?curid=375918">
David Henrie

David Clayton Henrie (* 11. júl 1989, Mission Viejo, Kalifornia, USA) je americký herec, producent, režisér a scenárista. Preslávila ho postava Justina Russoa v seriáli "Kúzelníci z Waverly" a Larryho v "That's So Raven". 
Detstvo.
Henrie sa narodil v Mission Viejo, v Kalifornii, ako syn Lindy (rod. Finocchiaro), talentovej manažérky a Jamesa Wilsona Henrieho, ktorý pôvodne pracoval v oblasti s nehnuteľnosťami. David je starším bratom herca, Lorenza Jamesa Henrieho. Jeho starí rodičia z matkinej strany boli Taliani. Henrie vyrastal ako rímsky katolík a vo video chate priznal, že je kresťan a vždy bude. Vyrastal vo Phoenixe v Arizone.
Kariéra.
Keď mal 13 rokov získal svoju prvú prelomovú rolu Peteyho Pitta v sitkome "The Pitts". Neskôr úlohu vo filme "Monster Makers" s Lindou Blairovou a Georgeom Kennedym, a vo filme "Dead Hollywood Moms Society". Tiež si zahral úlohu Skylara Blaforda v sitkome stanice Fox, "Method &amp; Red". 
Henrie mal hosťovské roly v množstve televíznych seriálov ako "Providence", "Without a Trace", "The Mullets", "Judging Amy", "The D.A.", "Jack &amp; Bobby", "", "Dr. House" či "Odložený prípad". Pred svojou rolou v seriáli "Kúzelníci z Waverly" mal vedľajšou rolu v "That's So Raven", kde stvárnil Coryho, Larryho kamaráta. Tiež si zahral v "Ako som spoznal vašu mamu", kde zahral postavu Tedovho budúceho syna.
Vo svojich 18 rokoch získal rolu Justina Russoa v seriáli Disney Channel, Kúzelníci z Waverly, ktorý mal premiéru 12. októbra 2007. Tiež sa objavil v "Kúzelníci z Waverly – Film", ako súčasť obsadenia seriálu. Henrie napísal dve epizódy: „Alex's Logo“ a špeciál „Meet the Werewolves“. Počas svojej spolupráce s Disney Channel, Henrie v roku 2008 súťažil v Disney Channel Games. Bol kapitánom Zeleného tímu, tiež známeho ako Cyclones. Mal hlavnú rolu vo filme "Otec v pasci", v ktorom si zahral po boku Emily Osmentovej. Tiež sa objavil v roli samého seba v 2 epizódach seriálu "Jonas". Podľa Reuters, bol Henrie oficiálne menovaný Grand Marshalom Toyota Pro/Celebrity Race 2009.
V roku 2010 si zahral vo webovom seriáli, "Easy to Assemble". V roku 2012 nadaboval postavu Shawna vo filme "The secret World of Arrietty". Henrie tiež režíroval krátky film s názvom „Boo!“ a iný s názvom „Catch“, ktoré debutovali v lete 2014.
Henrie sa objavil v "Dospeláci 2" (2013) po boku Taylora Lautnera a Adama Sandlera. V roku 2014 hral hlavnú rolu v "", a neskôr v tom istom roku v seriáli stanice ABC, "Mind Games".
V roku 2015 hral v pokračovaní "," v dráme "Little Boy" a "Walt Before Mickey." Henrie sa objavil tiež vo filmoch "Cardboard Boxer" a "Warrior Road". V januári 2015 bol súčasťou obsadenia v nadchádzajúcom filme "Reagan".
Osobný život.
V októbri sa zasnúbil s bývalou Miss Delaware, Mariou Cahill. Vzali sa 21. apríla 2017.

</doc>
<doc id="376072" title="Niort" url="https://sk.wikipedia.org/wiki?curid=376072">
Niort

Niort je francúzske mesto, hlavné mesto departementu Deux-Sèvres v regióne Nové Akvitánsko a historickom regióne Poitou. Mestom preteká rieka Sèvre niortaise. Ekonomika mesta spočíva hlavne v treťom sektore: bankovníctvo, finančníctvo, poisťovníctvo, dištančný predaj, obchod, logistika a sociálne služby. Niortom prechádzajú autocesty A10 do Paríža a A83 do Nantes.
Názov mesta pochádza z rímsko-keltského pomenovania „Noviortum”, ktoré je zložené z dvoch slov „novio” = nový alebo deväť a „rito” = brod. V preklade značí nový alebo deviaty brod na rieke Sèvre niortaise.
Poloha.
Mesto má rozlohu . Najvyšší bod je položený a najnižší bod 
Dejiny.
Miesto na ktorom stojí Niort bolo obývané od neolitu.
Neskôr sa Niort stal obývanou galo-románskou aglomeráciou pri rieke Sèvre niortaise umiestnenou blízko zálivu Piktov v Atlantickom oceáne pri pobreží dnešného Bretónska a medzi tokmi riek. 
V predkresťanskej dobe bol len obcou situovanou v uzle zátoky rieky Sèvre tam, kde sa teraz nachádza štvrť Bessac. Podľa vykopávok tu prebiehala dôležitá obchodná aktivita. Podľa tých istých nálezov je zrejmé, že v 1. storočí bolo miesto z neznámych dôvodov opustené.
V 2. storočí príchod Akvitáncov bol zadržaný Vizigótmi a inými nerománskymi kmeňmi (Sarmatmi a Angličanmi).
V 5. storočí tu Frankovia zvíťazili nad Vizigótmi, hoci Rímska ríša padla. Možno predpokladať, že Frankovia obsadili alebo znovu založili mesto alebo sa infiltrovali do existujúcej obývanej obce. Posledný variant dokazuje nález merovejského pohrebiska. Frankovia umiestnili svoje mesto na kopcoch Notre-Dame a Saint-André z dôvodu bezpečnosti. Odtiaľ kontrolovali kraj a hlavne dôležitý brod cez rieku už bez rímskej nadvlády schopnej stavať stabilné cesty. 
Na začiatku 6. storočia sa našli prvé zmienky o existencii dvoch obcí na dvoch kopcoch. V roku 940 Normani dobyli hrad v týchto obciach. V stredoveku Niort patril do grófstva Poitiers.
Niort bol venom Eleanor Akvitánskej a prešiel jej manželstvom pod vládu francúzskych kráľov, po jej druhom vydaji sa stal majetkom anglických kráľov. V roku 1230 Eleanor Akvitánska udelila Niortu colné právo. Jej manžel Henrich II. a potom jej syn Richard Levie srdce posilnili opevnenie citadely a hradieb v dĺžke 2800 metrov. Dodnes sa zachoval mohutný dvojitý donjon na námestí Saint-Jean.
V 1244 sa mesto vrátilo pod francúzsku korunu.
V období Storočnej vojny v roku 1346 mesto vzdorovalo útoku grófa z Derby. V roku 1360 podľa zmluvy z Brétigny prešlo pod anglickú vládu.
V 1372 získal naspäť mesto Bertrand de Guesclin. 
V 1440, počas povstania šľachty proti reformám armády dauphina Karola VII. (budúci Ľudovít XI.) nazývaného aj Praguerie, sa stal Niort dôležitým sídlom a boli mu udelené mnohé mestské práva.
V 14. storočí sa Niort pozdvihol medzi významné obchodné centrá, hlavne vďaka súkenníkom a námornému obchodu do Španielska a Anglicka a vyhĺbeniu prístavu.
V roku 1557 sa mesto stalo protestantským. Počas 16. a 17. storočia bolo miestom bojov medzi katolíkmi a protestantmi.
Kým sa Kanada nevymanila z nadvlády Francúzska, bolo mesto dôležitým medzinárodným obchodným prístavom. Sto rokov pred Francúzskou revolúciou malo mesto obchodné aktivity v rámci atlantického pobrežia.
V roku 1807 Napoleon I. vydal dekrét, ktorý nariaďoval okrem iného vysušenie močiara v kraji Poitou. Nocoval tu v hostinci „U zlatej guli“ 2. júla 1815 tesne predtým ako opustil navždy Francúzsko a odišiel do exilu na Svätú Helenu. Napoleon I. sa zaslúžil o prosperitu Niortu podporovaním kožiarskeho priemyslu. Kožiarsky a garbiarsky priemysel postupne zanikal až do začiatku 20. storočia. 
V roku 1944 bombardovalo letectvo USA štvrť pri stanici. Cieľom však bola továreň na výbušniny. 
Medzi 1964 a 1972 sa spojili s Niortom štyri obce: Souché, Sainte-Pezenne, Saint-Florent a Saint-Linguaire.
Obyvateľstvo.
Počet obyvateľov je ().
Nasledujúci graf zobrazuje vývoj počtu obyvateľov v meste.

</doc>
<doc id="376134" title="John Cena" url="https://sk.wikipedia.org/wiki?curid=376134">
John Cena

John Felix Anthony Cena (* 23. apríl 1977, West Newbury, Massachusetts, USA) je americký profesionálny wrestler, herec a raper. V súčasnosti je členom asociácie WWE v rosteri SmackdownLive. Je držiteľom mnohých titulov a rekordným, 16-násobným šampiónom WWE (porazil rekord Rica Flaira).
Životopis.
Je druhý najstarší z piatich bratov a sám o sebe hovorí, že keď práve nezápasí, je rodinný typ. Promoval na Springfield College vo cvičebnej fyziológii a ľudskej anatómii. Na rovnakej škole bol zároveň členom školského futbalového tímu.
Vo World Wrestling Entertainment debutoval 27. júna 2002 proti olympijskému víťazovi Kurtovi Angleovi. Za osem rokov svojho pôsobenia v tejto organizácii získal deväť svetových titulov, tri tituly pre šampióna Spojených štátov a tri tituly tímovej, mimo to pozbieral nespočetné množstvo ocenení a bol trikrát vyhlásený najlepším Wrestlerom roka. V roku 2005 natočil album s názvom "You Can´t See Me", ktorý sa stal veľmi úspešným predovšetkým vo Veľkej Británii. Dôkazom toho je cez 140 000 predaných kusov za prvý týždeň.
Po veľmi úspešných rokoch vo wrestlingovom svete a vydanie úspešného rapového albumu, začal John pokukovať po filmovej brandži. V roku 2006 natočil svoj prvý film Vojak, ktorý mal premiéru v marci roku 2007. V tomto akčnom filme si zahral čerstvo prepusteného mariňáka, ktorý bojuje za záchranu svojej manželky proti klasickému "záporákovi", ktorého tu hrá Robert Patrick a stal sa vstupnou bránou do filmového sveta. Dva roky po premiére Vojaka, si John zahral opäť hlavnú rolu v snímke 12 Kol, ktorý režíroval známy režisér Renny Harlin. Táto snímka ponúkla ešte viac akcie a dosiahol oveľa vrelejšieho prijatia od fanúšikov a kritikov. V roku 2009 prišiel nepochybne zatiaľ vrchol v Johnovej filmovej kariére. Tým bol film Legendary, v ktorom si John zahral po boku Dannyho Glovera a Patricie Clarkson. Na rozdiel od klasických "akčňákov" Vojak a 12 Kol je "Legendary" športovou drámou s morálnym podtextom a je úplne odlišným typom filmov, na ktoré bol Cena zvyknutý.
Vo svojej filmovej a televíznej kariére sa ešte krátko objavil v seriáli Agentúra Jasno, bol hosťom niekoľkých "talk show" a v roku 2005 a 2010 sa objavil aj na Teen Choice Awards.

</doc>
<doc id="376160" title="Tatra 810" url="https://sk.wikipedia.org/wiki?curid=376160">
Tatra 810

Tatra 810 alebo Tatra T810 je nákladný automobil s pohonom 6 × 6, určený na civilné i vojenské účely. Od roku 2008 ho vyrába Tatra Kopřivnice a nahradila legendárnu Pragu V3S. Automobil je určený na prepravu osôb, materiálu a vlečenie prívesov na ceste i v teréne.
Pohonná jednotka.
Motorizáciu Tatry 810 zabezpečuje vodou chladený radový šesťvalec Renault so zdvihovým objemom a maximálnym výkonom 177 kW/240 koní. Krútiaci moment vrcholí hodnotou 920 Nm. V porovnaní s Pragou V3S má Tatra takmer dvojnásobné rýchlostné maximum, nižšiu spotrebu a dlhší dojazd. 
História.
Česká armáda plánovala v 90. rokoch obmeniť svoj vozový park vozidlami ROSS R210 6x6. Výrobca tohto vozidla však v roku 1998 skrachoval a licenciu s dokumentáciou odkúpila v roku 2002 Tatra. Vozidlo prešlo výraznou modernizáciou a o tri roky neskôr bolo predstavené verejnosti. Prvé kusy prevzala armáda v marci 2008.

</doc>
<doc id="376169" title="Kotúľka štíhla" url="https://sk.wikipedia.org/wiki?curid=376169">
Kotúľka štíhla

Kotúľka štíhla ("Anisus vorticulus") je druh drobného sladkovodného slimáka z čeľade kotúľkovité. Tieto ulitníky žijú pod vodou ale dýchajú vzduch.
Hobitát.
Tieto malé slimáky žijú v jazierkach so stojatou vodou a mŕtvych ramenách. Tieto biotopy sú však ohrozované sedimentáciou a sukcesiou
V Česku tento druh žije najmä na území s hojným výskytom rastliny "Lemna trisulca". Vyhovuje mu voda bez kalnosti s pH od 7 do 7,5, s vápnikom do 40 do 400 mg/l a s elektrickou vodivosťou od 200 do 1 100 mS/m.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Kotúľka štíhla je druh európskeho významu, ktorý sa vyskytuje v 5 územiach európskeho významu. Druh je zaradený do smernici o biotopoch (Príloha II a IV).

</doc>
<doc id="376306" title="Múr nárekov" url="https://sk.wikipedia.org/wiki?curid=376306">
Múr nárekov

Múr nárekov alebo Západný múr ( הכותל המערבי, "ha-Kotel ha-ma'aravi") je pozostatkom západnej časti vonkajšej hradby, ktorá ku konci obdobia druhého jeruzalemského chrámu obklopovala Chrámovú horu. Dnes je to najposvätnejšie miesto Židov a zároveň miestom smútku nad zničením Chrámu.
K Múru nárekov prichádza mnoho pútnikov z celého sveta, aby tu vyslovili svoje modlitby, ktoré zároveň, napísané na kúsku papiera, vkladajú do štrbín múru. 
Dejiny.
Múr nárekov je pozostatkom vonkajších hradieb jeruzalemského chrámu, ktoré nechal rozšíriť Herodes Veľký. Po zničení Jeruzalema rímskym vojskom v Prvej židovskej vojne (roku 70) zostala väčšina múrov zborená pod úroveň terénu, okrem Múru nárekov a Malého múru. Mnohé časti hradby sú dnes často súčasťou domov v moslimskej štvrti, ktoré sú pristavené k Múru.
Podľa rabínov však "šechina" (Hospodinova prítomnosť) i po zničení Chrámu zostala na mieste Múru nárekov, čím sa zachovala posvätnosť miesta. Keďže šechina nie je viazaná na existenciu chrámu, nie je cieľom väčšiny židov jeho obnovenie – o to viac, že na mieste Chrámu dnes stoja moslimské mešity.
História modlitieb.
Prvá zmienka o smútočných modlitbách Židov na tomto mieste sa nachádza v rozprávaní pútnika z Bordeaux, ktorý do Jeruzalema dorazil v roku 333:
O výške „dierovaného kameňa“ nie je nič známe, okrem jeho polohy, ktorá bola v miestach juhozápadného rohu Chrámovej hory. V rovnakom období bolo pre Židov stanovené obmedzenie ohľadom Jeruzalema a tí sa zhromažďovali na úpätí Olivovej hory, z ktorej bola Chrámová hora viditeľná. Židia pripisovali jedinečnú hodnotu práve Západnej stene, pretože práve z nej vystupoval veľkňaz a jeho pomocníci pri obetovaní celopalu v čase Chrámu.
V roku 638 bol Jeruzalem dobytý moslimami a Chrámová hora bola opäť upravovaná – boli na nej vybudované mešity, ktoré tam stoja dodnes. Sultán dovolil Židom bývať v Jeruzaleme a práve v tomto období vznikla tradícia modlitieb pri hradbe Chrámovej hory. 
Obvyklé pomenovanie "Múr nárekov" je prevzaté od Arabov, ktorí toto miesto takto pomenovali podľa Židov, ktorí sa k múru prichádzali modliť a oplakávať zničenie Chrámu. V hebrejčine sa používa názov Západný múr.
Benjamín z Tudely, ktorý navštívil Jeruzalem na konci 12. stor., pripomína miesto oproti Skalnému dómu: „…západný múr, jediný z múrov, ktorý bol v Chráme vo svätyni, nazývajú Brána milosrdenstva a prichádzajú k nemu Židia, aby sa tam modlili o pomoc“. Podobný popis sa objavuje v knihe „Jeruzalemská cesta“, napísanej v roku 1333. Prvá hodnoverná zmienka o Múre nárekov pochádza z roku 1488. Po dobytí Jeruzalema Osmanmi (1517) prikázal sultán prestavať mesto a povzbudil Židov, vyhnaných v roku 1492 zo Španielska, aby sa usadzovali v Izraeli. Preto mohli mnohí Židia prichádzať k Múru a urobiť z neho trvalé miesto modlitby.
Obdobie po Šesťdňovej vojne.
Múr nárekov prešiel počas Šesťdňovej vojny pod vládu Izraela a od tej doby je znovu, po dvoch desaťročiach jordánskej nadvlády, počas ktorej mali k nemu Židia zakázaný prístup, prístupná Židom i nežidom. Po vojne bola zbúraná štvrť Mugrabi, ktorá stála naproti Múru a na jej mieste bolo vybudované námestie pre modliacich návštevníkov. Priestor námestia pri Múre je považované za „synagógu“ a tak sa pri vstupe vyžaduje pokrývka hlavy.

</doc>
<doc id="376338" title="Bazilika Svätého hrobu" url="https://sk.wikipedia.org/wiki?curid=376338">
Bazilika Svätého hrobu

Bazilika Svätého hrobu alebo bazilika Božieho hrobu je kresťanský kostol vnútri hradieb Starého mesta v Jeruzaleme. Chrám stojí na mieste, ktoré väčšina kresťanov uctieva ako Golgotu alebo "Kalváriu", kde bol podľa Nového zákona ukrižovaný Ježiš Kristus. Bazilika je dôležitým pútnickým miestom kresťanov už od 4. storočia, kedy Svätá Helena objavila Boží hrob a cisár Konštantín Veľký pri ňom dal vybudovať kostol.
Dejiny.
Pôvodne sa miesto Ježišovho ukrižovania nachádzalo za hradbami Jeruzalema, ktoré dal v rokoch 41 – 44 rozšíriť Herodes Agrippa I., čím sa Golgota začlenila do mesta. Po roku 135 tu Rimania postavili chrámový komplex bohyne Afrodity a podľa legendy bol hrob Ježiša a jeho kríž objavený v roku 325 Svätou Helenou. Rímsky cisár Konštantín Veľký nechal v rokoch 327 až 339 postaviť chrám Božieho hrobu na mieste Ježišovho hrobu pri Golgote, z ktorého sa dodnes zachovala iba vnútorná rotunda, nazývaná "Anastasis". Bazilika bola zničená pri nájazde Peržanov v roku 614 a kalifa Hakima v roku 1009. Po dobytí Jeruzalema križiakmi v roku 1099 bola bazilika zrekonštruovaná a prešla pod správu augustiniánov. Po roku 1187, kedy Jeruzalem ovládol sultán Saladin, získalo správu nad bazilikou spoločne niekoľko kresťanských cirkví. Zložitá situácia panovala i za tureckého panovania po roku 1517, kedy dochádzalo k mnohým sporom v bazilike.
Vlastníkmi baziliky je grécky pravoslávny jeruzalemský patriarchát, františkáni (v mene katolíckej cirkvi) a jeruzalemský patriarchát arménskej východnej pravoslávnej cirkvi a určité práva prináležia aj iným menším cirkvám. Vlastníctvo celého chrámu tak zostáva spoločné - pravoslávne, katolícke aj arménske, hoci jednotlivé časti baziliky okrem kaplnky Božieho hrobu, majú určeného vlastníka. Cirkvi však majú právo slúžiť svoju liturgiu v celom chráme a zvláštne pravidlá platia počas veľkých sviatkov ako Veľký piatok a Zmŕtvychvstanie Pána.
Popis.
Do baziliky se vstupuje z južnej strany, schody vpravo vedú hore do bohato vyzdobenej kaplnky Ukrižovania nad skalou Golgoty. Priamym smerom sa nachádza kameň pomazania (XIII. zastavenie krížovej cesty). Vpravo od kameňa je chodba s rôznymi kaplnkami a výklenkami. 
Vľavo (západným smerom) je rotunda ("Anastasis"). Je to kruhová stavba so stĺporadím v dvoch poschodiach zaklenutá kopulou s lucernou. Uprostred rotundy stojí malá svätyňa, edikula, v ktorej je Ježišov hrob s predsieňou. 
Východným smerom nadväzuje "katolikon", stredoveká loď kostola z 11. storočia s ortodoxným ikonostasom. V jej strede je veľká kamenná nádoba, zvaná "omfalos" (pupok), ktorá je považovaná za stred sveta. Ešte ďalej na východ se po stredovekých schodoch zostupuje do arménskeho kostola sv. Heleny, kde bol podľa legendy nájdený Ježišov kríž.

</doc>
<doc id="376398" title="Pohanská (národná prírodná rezervácia)" url="https://sk.wikipedia.org/wiki?curid=376398">
Pohanská (národná prírodná rezervácia)

Pohanská je národná prírodná rezervácia v pohorí Malé Karpaty v podcelku Pezinské Karpaty v časti Plavecké predhorie severovýchodne od Plaveckého Podhradia. Je v správe štátnej ochrany prírody Malé Karpaty.
Nachádza sa v katastrálnom území obce Plavecké Podhradie v okrese Malacky v Bratislavskom kraji. Vyhlásená bola v roku 1980 na rozlohe , bez ochranného pásma. Rezervácia je súčasťou CHKO Malé Karpaty. Na území rezervácie platí 5. stupeň ochrany.
Predmetom ochrany sú: "Suchomilné a teplomilné rastlinné a živočíšne spoločenstvá na vápencoch, krasové javy a významné archeologické náleziská na vedeckovýskumné, náučné a kultúrno-výchovné ciele."

</doc>
<doc id="376402" title="Roštún" url="https://sk.wikipedia.org/wiki?curid=376402">
Roštún

Roštún je národná prírodná rezervácia v pohorí Malé Karpaty v podcelku Pezinské Karpaty v časti Bukovská brázda južne od Plaveckého Podhradia. 
Nachádza sa v katastrálnom území obcí Plavecké Podhradie a Sološnica v okrese Malacky v Bratislavskom kraji. Vyhlásená bola v roku 1953 (s novelizáciu z 1988) na rozlohe , bez ochranného pásma. Rezervácia je súčasťou CHKO Malé Karpaty. Na území rezervácie platí 5. stupeň ochrany.
Predmetom ochrany sú: "Krasové javy a zachovalé lesné spoločenstvá Malých Karpát s chránenými druhmi organizmov."

</doc>
<doc id="376432" title="Kamzík vrchovský tatranský" url="https://sk.wikipedia.org/wiki?curid=376432">
Kamzík vrchovský tatranský

Kamzík vrchovský tatranský alebo kamzík tatranský ("Rupicapra rupicapra tatrica") je endemický poddruh kamzíka vrchovského, ktorý žije iba na území Tatier (Slovensko, Poľsko) a Nízkych Tatier Trvalý výskyt na Slovensku bol doložený na 2,6 % územia, prechodný na 0,2 %.
Je súčasťou loga obidvoch národných parkov na území Vysokých Tatier.
Populácia a rozšírenie.
Kamzík vrchovský tatranský žije vo všetkých častiach Tatier: Západné Tatry (Slovensko a Poľsko), Vysoké Tatry a Belianske Tatry. Tieto časti sú chránené národnými parkmi obidvoch krajín. V roku 2006 bol slovenský Tatranský národný park domovom pre 371 kamzíkov, z čoho bolo 72 jahniat. V poľskom Tatranskom národnom parku žilo 117 jedincov a z toho 27 jahniat. V roku 2010 populácia vzrástla na 841 jedincov (z toho 74 jahniat), 699 (57 jahniat) na Slovensku a 142 (17 jahniat) v Poľsku. Tento počet sa priblížil k populačnému vrcholu z roku 1964, keď bolo v Tatrách viac ako 900 jedincov.
Pre obavy z prežitia kamzíkov vo svojom pôvodnom pohorí, bol tento druh v rokoch 1969 – 1976 umelo zavedený aj do Nízkych Tatier. Zaviedlo sa 30 jedincov a súčasná populácia predstavuje približne 100 jedincov.
Zo 429 mapovacích kvadrátov DFS sa celkovo trvalo vyskytoval v 11 (2,6 % rozlohy Slovenska, do roku 1964 len v 9, 2,1 %), prechodne v jednom, 0,2 %. V Západných Tatrách a vo Vysokých Tatrách v nadmorských výškach 1200 (Všivákov v Kôprovej doline a pri chate Plesnivec v Belianskych Tatrách) – (Lomnický štít vo Vysokých Tatrách). V Nízkych Tatrách býva najnižšie v zimnom a predjarnom období 1350 (záver doliny Vájková) - (najvyššie vrcholy, ako Ďumbier, Štiavnica a Chopok).

</doc>
<doc id="376602" title="Natália Blahová" url="https://sk.wikipedia.org/wiki?curid=376602">
Natália Blahová

Mgr. Natália Blahová, rod. Kániková (* 19. február 1974, Trnava) je slovenská politička, od roku 2010 do roku 2012 a od roku 2016 do roku 2020 pôsobila ako poslankyňa NR SR za stranu Sloboda a Solidarita (SaS). V roku 2019 bola z SaS vylúčená a následne vstúpila do Demokratickej strany.
Štúdium.
V rokoch 19891992 študovala na Gymnáziu Jána Hollého v Trnave. V roku 1999 ukončila štúdium na Pedagogickej fakulte Univerzity Konštantína Filozofa v Nitre. V roku 2009 ukončila štúdium na Katedre sociálnej práce Pedagogickej fakulty Univerzity Komenského v Bratislave.
Zamestnanie.
Od roku 1998 pracovala ako učiteľka a vychovávateľka. Od roku 2006 pracovala v Asociácii náhradných rodín ako sociálna poradkyňa pre náhradné rodičovstvo, so zameraním na sprevádzanie, zastupovanie a právne poradenstvo. V tomto období tiež pracovala ako externá spolupracovníčka Občianskeho združenia Návrat ako poradkyňa pre náhradné rodičovstvo a koordinátorka klubu náhradných rodín. Je redaktorkou odborného časopisu o náhradnom rodičovstve "Nebyť sám".
Od roku 2012 pôsobila ako sociálna poradkyňa pri Asociácii náhradných rodín.
Politická činnosť.
Od roku 2006 bola občianskou aktivistkou so zameraním na práva detí a občianske práva. 
Po voľbách v roku 2010 sa stala poslankyňou NR SR za stranu Sloboda a Solidarita. Bola podpredsedníčkou výboru NR SR pre sociálne veci. Pôsobila ako externá poradkyňa ministra práce, sociálnych vecí a rodiny pre oblasť rodinnej politiky.
Kandidovala za SaS v predčasných parlamentných voľbách v roku 2012, avšak do parlamentu sa nedostala.
V roku 2014 neúspešne kandidovala do eurovolieb za SaS.
Do parlamentných volieb v roku 2016 kandidovala na 12. mieste za stranu SaS. Získala 9 226 platných prednostných hlasov. Bola predsedníčkou poslaneckého klubu SaS a overovateľkou výboru NR SR pre ľudské práva a národnostné menšiny.
V apríli 2017 iniciovala odvolávanie ministra práce, sociálnych vecí a rodiny Jána Richtera. Blahovej blog začal kauzu Čistý deň. Na schôdzi mala takmer trojhodinové vystúpenie kde citovala z výpovedí údajných bývalých klientov zariadenia. Na nočnej schôdzi nakoniec ministra neodvolali: za bolo 57 poslancov, proti 68 a dvaja nehlasovali.
Po tom, čo napísala, že pokladá SaS za nebezpečnú stranu, ju na návrh Michala Sklienku, že poškodzuje dobré meno strany, čím porušuje stranícke stanovy, na kongrese v októbri 2019 tajným hlasovaním 83 zo 112 zúčastnených zo strany vylúčili.
V parlamentných voľbách vo februári 2020 už kandidovala na 3. mieste kandidátky Demokratickej strany.
Publikačná činnosť.
Je členkou redakčnej rady odborného časopisu, prispievateľkou do médií printového a elektronického formátu, píše osvetové a politické komentáre na blogovom portáli denníka SME. Bola nominovaná na Novinársku cenu OSF 2007, dvakrát nominovaná na Novinársku cenu Baroro 2008 a je víťazkou Novinárskej ceny OSF 2008 za články a komentáre so sociálnou tematikou.

</doc>
<doc id="376622" title="Carpathia (parník)" url="https://sk.wikipedia.org/wiki?curid=376622">
Carpathia (parník)

RMS "Carpathia" bol zaoceánsky osobný parník. Vlastnila ho britská lodná spoločnosť Cunard Line. Carpathia sa od prvej plavby v roku 1903 preslávila záchranou cestujúcich, ktorí prežili potopenie Titanicu. Loď slúžila iba šestnásť rokov. Bola potopená v Atlantiku 17. júla 1918 počas prvej svetovej vojny ponorkou nemeckého cisárskeho námorníctva (Kaiserliche Marine).
História.
RMS Carpathia bola postavená v anglických lodeniciach Swan Hunter &amp; Wigham Richardson v Newcastle. Dňa 6. augusta 1902 bola spustená na vodu. V dňoch 22. a 25. apríla 1903 prešla námornými skúškami. Carpathia mala výtlak 8 700 ton. Bola 165 metrov dlhá a 19,66 metrov široká.
Svoju prvú plavbu uskutočnila 5. mája 1903 z anglického Liverpoolu do Bostonu v USA. Neskôr zabezpečovala stálu prepravu medzi New Yorkom, Terstom, Rijekou a aj ďalšími stredomorskými prístavmi. Zabezpečovala prepravu emigrantov z Európy do USA. Počas prvej svetovej vojny bola zaradená do vojenského námorníctva pre prepravu kanadských vojenských expedičných síl. 
Skaza Titanicu.
Carpathia vyplávala z New Yorku do rakúsko-uhorského prístavu Fiume (dnes Rijeka) v noci 14. apríla 1912. Medzi jej pasažiermi bola rodina amerického maliara Colina Campbella Coopera, novinár Lewis P. Skidmore, fotograf Dr. Francis H. Blackmarr a Charles H. Marshall, ktorého tri netere cestovali osudným parníkom Titanic. 
Rádiotelegrafista na Carpathii Harold Cottam nezachytil naliehavé správy z Titanicu, pretože bol v tom čase na kapitánskom mostíku. Neskôr prijal správy z Newfoundlandu (z Mys Race), ktoré oznamovali, že mali súkromné rádiotelegrafické spojenie s Titanicom. Rádiotelegrafista Cottam sa rozhodol nadviazať rádiový kontakt s Titanicom a jedenásť minút po polnoci dňa 15. apríla poslal na Titanic správu. Oznámil v nej, že mal kontakt s Mysom Race ohľadom Titanicu. Dostala sa mu však odpoveď v podobe núdzového signálu CQD. Cottam rýchlo zobudil kapitána Arthura Rostrona, ktorý prikázal plávať maximálnou rýchlosťou (17 uzlov (/h)), aby doplávali na poslednú známu polohu, ktorú udával Titanic. Bol vo vzdialenosti približne 93 kilometrov (58 námorných míľ). Rostron nariadil vypnúť vyhrievanie vody aj vykurovanie kajút, aby tak získal všetku paru na pohon lodných skrutiek. O 4 hodine Carpathia po riskantnom manévrovaní nebezpečným ľadovým poľom dorazila na miesto a prijala na palubu 705 cestujúcich, ktorí prežili katastrofu v záchranných člnoch z potopeného Titanicu.
Pre ich úsilie počas záchranných prác bola posádka Carpathie odmenená medailami. Členovia posádky dostali bronzové medaily, dôstojníci strieborné a kapitán Rostron zlatú medailu aj zlatý pohár, ktorý venovala cestujúca z Titanicu Margaret Brownová. Kapitána Rostrona neskôr pozval do Bieleho domu americký prezident Taft. Bol tiež vyznamenaný najvyšším vyznamenaním Kongresu Spojených štátov amerických zlatou medailou.
Potopenie Carpathie.
Počas prvej svetovej vojny bola Carpathia súčasťou viacerých vojenských konvojov Dohody. Využili ju pri preprave amerických vojakov do Európy. Dňa 15. júla 1918 Carpathia vyplávala v konvoji lodí z Liverpoolu. O dva dni, krátko po polnoci 17. júla bola torpédovaná v Keltskom mori ponorkou U-55 nemeckého cisárskeho vojenského námorníctva. Na Carpathiu boli vystrelené dve torpéda; prvé zasiahlo ľavý bok, druhé preniklo do strojovne a zabilo tam dvoch kuričov a troch strojníkov.
Carpathia začala klesať provou dole. Kapitán William Prothero vydal rozkaz na opustenie lode. Všetkých 57 cestujúcich (36 z prvej triedy a 21 z podpalubia) s 218 členmi posádky nastúpili do záchranných člnov. Ponorka U-55 sa vynorila a do lode ešte vystrelila tretie torpédo. Na miesto incidentu priplávala HMS Snowdrop, aby zobrala na palubu ľudí zo záchranných člnov Carpathie. Nemecká ponorka vtedy odplávala. Carpathia klesla o 12 hodine a 40 minúte, ako zaznamenala HMS Snowdrop (na pozícii 49,25 severne a 10,25 západne) približne západne od ostrova Fastnet Rock. 
Objav vraku.
Na jar roku 2000 americký potápač a publicista Clive Cussler oznámil, že jeho organizácia NUMA našla vrak Carpathie v hĺbke 150 metrov. Po zásahu torpédom sa Carpathia prevalila a pristála na morskom dne vo vzpriamenej polohe. Organizácia NUMA oznámila rovnakú približnú polohu vraku ako HMS Snowdrop, čiže západne od ostrova Fastnet Rock. 
Súčasným majiteľom vraku je spoločnosť Premier Exhibitions Inc. (predtým RMS Titanic Inc.), ktorá chce získať artefakty z jej vraku. Tá istá spoločnosť má aj vlastnícke práva na predmety vyzdvihnuté z lode RMS Titanic, z ktorých mnohé boli renovované a sú vystavované po celom svete.

</doc>
<doc id="376673" title="Ján Zach" url="https://sk.wikipedia.org/wiki?curid=376673">
Ján Zach

Ján Zach (* 6. apríl 1967, Bratislava) je slovenský hudobný skladateľ, pedagóg a psychoterapeut.
Životopis.
Narodil sa v Bratislave, v mestskej časti Prievoz. Študoval flautu na Konzervatóriu v Bratislave (1981 – 1987) a hudobnú kompozíciu na VŠMU (1988 – 1994) v triede prof. Vlaímíra Bokesa . V štúdiu pokračoval na Vysokej škole zdravotníctva a sociálnej práce sv. Alžbety v Bratislave v odbore psychoterapia a resocializácia (2004 – 2009), kde je v súčasnosti doktorandom. Pôsobil ako profesor hudobnej teórie na Konzervatóriu v Bratislave (1989 – 1993). Neskôr ako autor scénickej a filmovej hudby spolupracoval s významnými divadelnými režisérmi a filmovými tvorcami (Ivan Holub, Soňa Ferancová, Mário Homolka), realizoval tiež spoločné projekty so skupinou slovenských výtvarníkov INAK. V súčasnosti žije a tvorí v obci Dolný Chotár. Pravidelne premiéruje svoje kompozície na Slovensku (festivaly BHS, Nová slovenská hudba a Melos-Étos) aj v zahraničí (Taliansko, Švédsko). Jeho skladby sú uvádzané v Slovenskej televízii, Slovenskom rozhlase a BBC. Je členomv skladateľskej komisie Hudobného fondu.
Pre prvé kompozície je príznačný kolorit voľnej atonality spojený s klasickou formovou konštrukciou (Miniatúry, Ricercar). Neskôr autor upriamil pozornosť na seriálnu kompozíciu (3 kusy pre sláčikové kvarteto) a hľadanie nových sonoristických zvukových možností (Montage, Bizzaro, Diptychon). Vo svojej tvorbe sa nevyhol ani skúsenosti s modálnou hudobnou štruktúrou (Krátka hudba). Najnovšie kompozície autora sú charakteristické postmoderným prístupom a tiež orientáciou na kontrapunktické štruktúry (Musiquette). Modálne harmonické štruktúry s esenciálnou inšpiráciou slovenským folklórom (Melomania,2012), inklinácia k v súčasnosti málo využívaným tradičným formám ako napríklad symfonická báseň (Cvetoslov, 2013) a pretrvávajúci záujem o kontrapunktickú faktúru a tektonické modelovanie hudobného toku – to sú spolu s vytrvalým hľadaním orginálneho typu novodobej lyriky typické znaky najnovšieho vývoja tvorby autora.

</doc>
<doc id="376765" title="Rádio Jemné" url="https://sk.wikipedia.org/wiki?curid=376765">
Rádio Jemné

Rádio Jemné je súkromná komerčná rozhlasová stanica, ktorá vysiela od 8. mája 2006 z Bratislavy. Vysiela hudbu k práci i oddychu a ponúka aktuálne témy, informácie, dopravu i počasie počas celého dňa.
Vznik.
Vzniku rádia predchádzala programová fúzia regionálnych rádií B1, Naj, Reb(b)eca a Východ. Vytvorená sieť vysielala čiastočne spoločný a čiastočne navzájom preberaný program. Po čase tieto rádiá vrátili licencie a na ich základoch vzniklo nové rádio, multiregionálne Jemné Melódie. Zánik obľúbených regionálnych staníc vyvolal vlnu nevôle medzi poslucháčmi, no to nezabránilo spusteniu vysielania.
Vysielanie.
Silné "ženevské" frekvencie v Bratislave, Novom Meste nad Váhom, Žiline, Banskej Bystrici a Košiciach po zaniknutých rádiách pokryli veľkú časť územia Slovenska. Rádio si začalo koordinovať frekvencie pre nízkovýkonné vysielače v mestách s horším, prípadne žiadnym signálom a koncom roka 2011 pokrývalo viac ako 80% územia z 22. vysielačov. Od roku 2016 vysiela aj v multiplexe digitálneho rozhlasu.

</doc>
<doc id="376907" title="Adriana Limová" url="https://sk.wikipedia.org/wiki?curid=376907">
Adriana Limová

Adriana Francesca Lima (* 12. jún 1981, Salvador, Brazília) je brazílska modelka.
Životopis.
Vyrastala len s mamou, nakoľko otec ju opustil keď mala šesť mesiacov. Ako trinásťročnú ju v jednom nákupnom centre objavil modelingový odborník. Ako pätnásťročná vyhrala brazílsku súťaž "Ford supermodel", a na celosvetovej súťaži sa umiestnila ako druhá. Po výhre sa presťahovala do New Yorku kde podpísala zmluvu s Elite. V roku 1999 sa prvýkrát objavila na mólach svetoznámej značky "Victoria´s Secret", ktorá vyrába luxusnú spodnú bielizeň
Jej partnerom bol do 2016
srbský rodák, basketbalista Marko Jarić. Majú spolu dve dcéry, Valentinu a Siennu. 

</doc>
<doc id="376965" title="Liturgia hodín" url="https://sk.wikipedia.org/wiki?curid=376965">
Liturgia hodín

Liturgia hodín () alebo posvätné ofícium () je oficiálna denná modlitba hlavne rímskokatolíckej cirkvi konaná v určených hodinách dňa ustáleným spôsobom individuálne alebo spoločne. Je obsiahnutá v rovnomennej knihe vydanej v roku 1971. Denná modlitba Cirkvi vo východných cirkvách sa nazýva časoslov.
Všetci kňazi latinskej cirkvi majú na základe motu proprio "Summorum pontificum" pápeža Benedikta XVI. z roku 2007 možnosť sláviť Posvätné ofícium podľa Rímskeho breviára z roku 1962 alebo podľa dnešnej Liturgie hodín.
Názov.
Do roku 1971 bola denná modlitba Cirkvi obsiahnutá v knihe s názvom Rímsky breviár (), odvtedy sa nazýva Liturgia hodín (). 
Samotná liturgia sa nazýva Posvätné ofícium () alebo Liturgia hodín (). 
Kniha dennej modlitby Cirkvi sa označuje zvyčajne ako breviár. Tieto názvy sú však často zameniteľné.
Posvätné hodiny.
Liturgia hodín obsahuje tieto posvätné hodiny alebo ich časti so stanovenými časmi slávenia:
Štruktúra posvätných hodín.
Posvätné hodiny majú túto štruktúru:
Hlavné zmeny po reforme v roku 1970.
Reformou vyhlásenou pápežom Pavlom VI. 1. novembra 1970 sa zmenili mnohé prvky Posvätného ofícia. Medzi hlavné zmeny patria nasledovné.
Podľa nariadenia Druhého vatikánskeho koncilu v konštitúcii "Sacrosanctum Concilium" bola zrušená posvätná hodina príma, ktorá sa pôvodne modlila v prvú hodinu po svitaní. Podľa ustanovenia z rovnakej konštitúcie bol pôvodne týždenný cyklus žaltára rozdelený na 4 týždne. V tomto žaltári sa zároveň použil nový preklad žalmov v rámci Neovulgáty a boli z neho vynechané niektoré „tvrdšie znejúce žalmy a verše“.
Pôvodne rozdelené posvätné hodiny tercia, sexta a nóna sa spojili pod názvom „modlitba cez deň“ so spoločnou psalmódiou.
V ranných chválach a vešperách sa zaviedli prosby a Otčenáš.
Posvätné čítanie (pôvodne matutínum) bolo upravené, aby sa nemuselo konať v noci, ale mohlo sa mimo chóru konať v ktorúkoľvek hodinu dňa. Nanovo sa vybrali čítania zo Svätého písma a z diel Cirkevných otcov. Najmä z hagiografických čítaní sa odstránili historické nepresnosti.
Znížil sa pôvodný rozsah psalmódie v ranných chválach, vešperách (z pôvodných 5 na 3 žalmy, ich časti alebo kantiká), posvätnom čítaní (z pôvodných 9 na 3) a kompletóriu (z pôvodných 3 na 1, v sobotu a stredu 2).
V kompletóriu sa skrátilo ordinárium, pridali sa nové menlivé časti, ktoré pôvodne boli súčasťou ordinária (krátke čítanie a záverečná modltiba majú teraz týždenný cyklus). Úvodné požehnanie Pokojnú noc sa používa ako záverečné. Mariánska antifóna je počas takmer celého liturgického roka ľubovoľná (okrem Raduj sa, nebies kráľovná vo veľkonočnom období) a boli pridané aj Zdravas’ Mária a Pod tvoju ochranu.

</doc>
<doc id="376972" title="Hruška obyčajná" url="https://sk.wikipedia.org/wiki?curid=376972">
Hruška obyčajná

Hruška obyčajná ("Pyrus communis") je opadavý listnatý strom z čeľade Ružovité. Pochádza z oblasti strednej a východnej Európy a juhozápadnej Ázie. Hruška obyčajná je jedným z najvýznamnejších ovocných stromov mierneho pásma, predovšetkým hlavne pre plody zvané hrušky. Cenné je tiež drevo hrušky obyčajnej. Hruška obyčajná patrí medzi dlhoveké stromy. Dorastá do výšky 20 metrov a dožíva sa do veku 300 rokov.
Ekológia.
Hruška obyčajná je stromom mierneho pásma. Najvhodnejšie sú oblasti s nadmorskou výškou 200 – 300 m n. m., priemernou ročnou teplotou 8 – 9 °C a priemernými zrážkami 500 – 600 mm. V menšej miere je možné hrušky pestovať aj do 500 m n. m. s priemernou teplotou 6,5 °C a zrážkami do 700 mm.
Drevo.
Drevo hrušky sa vyznačuje tzv. roztrúsene pórovitou stavbou, jeho hustota sa pohybuje medzi 600-740 kg/m³, celkovo je tvrdé (v rámci ovocných stromov patrí hruškové drevo k najtvrdším) a húževnaté, pevné, neláme sa, hodí sa na sústruženie, drevorezby, na výrobu hudobných nástrojov, používalo sa k výrobe drevených závitov (zveráky, lisy), geometrických pomôcok a v xylografii. Hrušku je možné použiť aj na údenie, ale vzhľadom ku kvalite dreva a širokej využiteľnosti je jeho pálenie neekonomické.

</doc>
<doc id="376989" title="Švédske národné florbalové družstvo mužov" url="https://sk.wikipedia.org/wiki?curid=376989">
Švédske národné florbalové družstvo mužov

Švédske národné florbalové družstvo mužov je národné družstvo mužov, ktoré reprezentuje Švédsko v medzinárodných florbalových súťažiach, podujatiach a priateľských zápasoch. Funguje pod záštitou Švédskeho florbalového zväzu (SIBF). Prvý medzinárodný zápas absolvovalo v roku 1985, v priateľskom zápase proti , čo je zároveň prvé medzinárodné stretnutie národných družstiev vo florbalovej histórii. V decembri 2018 mu patrilo vo svetovom rebríčku IFF 2. miesto.
Jeho najvýraznejším úspechom je 8-násobné víťazstvo na majstrovstvách sveta a 1 víťazstvo aj na majstrovstvách Európy, vďaka čomu je Švédsko najúspešnejšou florbalovou krajinou. Okrem toho získalo aj 3 strieborné medaily z MS a jednu z ME. Na šampionáte vo Švédsku v roku 2014 získalo už svoj ôsmy titul. Na turnaji vyhralo všetky zápasy; ten finálový nad Fínskom . Na dvoch turnajoch na Svetových hrách získalo 2 zlaté medaily.

</doc>
<doc id="377090" title="Bobor európsky" url="https://sk.wikipedia.org/wiki?curid=377090">
Bobor európsky

Bobor európsky (iné názvy: bobor vodný,bobor eurázijský; ) je jeden z dvoch druhov bobrov. Patrí medzi bobrovité hlodavce. V minulosti obýval súvisle celú Palearktídu. Výskyt na Slovensku bol doložený na 11,6 % územia. Na Slovensku je to zákonom chránený druh živočícha.
Vzhľad.
Je to najväčší európsky hlodavec. Dĺžka 75100 cm, chvost 3040 cm, hmotnosť 1530 kg. Chvost pri koreni je síce okrúhly a osrstený, ale na rozšírenej časti holý a zhora sploštený, široký. Má zavalité v zadnej časti rozšírené telo s krátkymi nohami; celkové zafarbenie srsti môže na chrbte varírovať od hnedogaštanovej po tmavohnedú; naspodku je bledší, zemitohnedý; pĺzne postupne po celý rok, najintenzívnejšie v apríli – máji a v auguste – septembri, samce o mesiac neskôr ako samice.
Spôsob života.
Bobrovi vyhovuje kombinácia stojatých a tečúcich vôd v nížinách a podhorských oblastiach. Na brehoch musí byť dostatok tzv. mäkkých drevín: vŕb, jelší, briez a topoľov. Voda musí byť dostatočne hlboká aby v lete nevysychala a v zime nepremŕzala až na dno. Žije v kolónii, bobrie páry zostávajú spolu po celý život. Vlastnými staviteľmi sú samič­ky, samčekovia materiál prinášajú a podávajú.
Pôsobí ťažkopádne a zavalito. Je aktívny aj v zime, najmä večer a v noci. Je dobre prispôsobený pohybu vo vode: plávacie blany na nohách a sploštený neosrstený chvost slúži ako kormidlo. Pod vodou vydrží až 20 minút. Stavia si brlohy vyhrabané do brehov s vchodom a východom pod vodou alebo si na aktívne zahradenom (zaplavenom) jazierku postaví z hliny a vetiev veľkú kopu, tzv. „bobrí hrad“, s vnútornou komorou asi 80 cm širokou a 35 cm vysokou. Ohrýza kmene do kužeľa, a tak dokáže zoťať aj veľké stromy do hrúbky 50 cm. Konáre zabudováva i do hrádze, ktorou prehradí tečúcu vodu, a používa tiež pri stavbe tzv. bobrích hradov so suchými komorami, ktoré prečnievajú hla­dinu vody až do výšky 1,5 metra. Podobné komora/komory si bobor buduje aj v brehoch, v kto­rých prespáva najdlhšiu časť zimy bez toho, aby teplota jeho tela – ako pri pravom zim­nom spánku – silnejšie poklesla.
Obydlia si budujú aj v brehoch vodných tokov alebo nádrží v lesnatej krajine tak, že východ ústi vždy pod vodnou hladinou a priestranný brloh je položený vyššie. Býva suchý a čistý, vystlaný rozžuvanými drobnými triesočkami. Kanály sú obyčajne zaplavené vodou. Bobry ich budujú vyhrabávaním v pôde a v rašeline, vyhryzávaním v tŕstí a ohradzovaním plytkých úsekov.
Rozšírenie na Slovensku.
Zo 429 mapovacích kvadrátov DFS sa celkovo trvalo vyskytoval v 50 (11,6 % rozlohy Slovenska, do roku 1964 len v 41, 9,5 %) v nadmorských výškach 113 (Sap, Dunaj) – (Veľké Osturnianske jazero) a prechodne sa vyskytol v (Zelené pleso, Východné Tatry). Od roku 1977 sa šíri z Dolného Rakúska na Záhorskej a Podunajskej nížine a od roku 1981 z Poľska.
Potrava.
Živí sa takmer výlučne kôrou stromov, ktorú si uchováva aj na zimu. Za rok spotrebuje asi 4000 kg dreva s kôrou. Príležitostne sa živí aj rôznymi rastlinami, trsťou a výhonkami lekna, spásajú aj trávu a ak sú v blízkosti polia, príležitostne aj poľnohospodárske plodiny.
Rozmnožovanie.
Obi­dve pohlavia majú pižmové žľazy, ktorých výluč­kom sa vábia. Páriky sú najmä počas ruje nežné, posediačky sa objímajú, láskajú, začiatkom jari sa pária. Pári sa v januári až marci a po 104107 dňoch samica rodí v pobrežnom brlohu 12 (25) osrstené a vidiace mláďatá. Tie sú krátko po narodení schopné plávať. V 3. roku osídľujú vlastné teritóriá. Pohlavne dospievajú v 34 rokoch a dožívajú sa 1520 rokov.

</doc>
<doc id="377160" title="Holdingová štruktúra" url="https://sk.wikipedia.org/wiki?curid=377160">
Holdingová štruktúra

Holdingová štruktúra alebo holdingová organizácia alebo holding je forma organizácie; ide o zoskupenie právne samostatných obchodných spoločností, ktoré sú navzájom viac alebo menej prepojené, a to majetkovo alebo personálne. Jedna z obchodných spoločností (tzv. holdingová spoločnosť alebo všeobecnejším názvom materská spoločnosť) má dominujúcu pozíciu, z ktorej riadi a kontroluje ďalšie spoločnosti (dcérske spoločnosti) patriace do holdingu. Materská spoločnosť môže kontrolovať konanie dcérskej spoločnosti a dohliadať na rozhodnutia jej manažmentu, ale nezaoberá sa jej bežným denným fungovaním.
Holding je forma kumulácie kapitálu. Kumulácia sa môže udiať rôznymi spôsobmi, napr.:
Holdingové spoločnosti sú chránené pred stratami, ktoré vytvorili ich dcérske spoločnosti. Ak dcérska spoločnosť zbankrotuje, jej veritelia nemôžu dlh vymáhať od materskej spoločnosti.
Majetkové aktíva spoločností sa delia na:

</doc>
<doc id="377261" title="Nožnice" url="https://sk.wikipedia.org/wiki?curid=377261">
Nožnice

Nožnice sú nástroj alebo aj stroj určený na oddeľovanie (väčšinou plochých či tenkých) materiálov, ako je papier, látka, plastická hmota, vlasy, nechty, ale aj plechov či mäsa a pod.
Z fyzikálneho hľadiska vlastne pracujú na princípe obojstrannej páky, rozdeľovanie materiálu sa deje strihom, činnosť sa nazýva strihanie.
Nožnice boli pravdepodobne vynájdené okolo roku 1500 pred Kr. v starovekom Egypte, ale prvé, dá sa povedať moderné nožnice, vyrobili okolo roku 100 Rimania. Prvé nožnice z liatej ocele vyrobil Robert Hinchliffe.
Ručné nožnice.
Skladajú sa (až na výnimky) z dvoch čepelí, ktoré k sebe tesne priliehajú, väčšinou bývajú obe čepele hladké a rovné, ale môžu byť aj vrúbkované. Výnimku tvoria nožnice na mäso (prevažne hydinu), ktoré sa používajú na oddeľovanie šliach a organických spojov od živočíšnych tkanív.
Doma bežne používame kancelárske nožnice na papier, používajú sa tu ale aj oveľa masívnejšie a ostrejšie krajčírske nožnice. Špeciálne nožničky strihajú nechty (súčasť manikúry), iné špeciálne nožnice sú kadernícke resp. vlasové.
Záhradnícke nožnice zase slúžia na oddeľovanie vetví a stoniek rastlín. Záhradnícke nožnice a nožnice na mäso môžu byť opatrené pružinovou špirálou, ktorá vytvára protitlak voči stisku rukou, aby bola vyvinutá väčšia sila v mieste oddelenia, spravidla oceľová špirála tiež udržuje tieto nožnice otvorené, preto majú istiacu záklapku, ktorá sa spravidla líši vyhotovením zaistenia od výrobcu k výrobcovi. Ďalším druhom záhradníckych nožníc sú nožnice na zarovnávanie živých plotov.
Veľké pákové nožnice slúžia na strihanie drôtov, plechov a ďalších kovových súčastí (môžu byť v ručnom alebo stolnom vyhotovení) napr. v zámočníckych a klampiarskych dielňach. Špeciálne typy nožníc sa používajú v zdravotníctve.
Špeciálne nožnice, ktorými sa skracoval horiaci knôt sviečky boli opatrené malou kovovou skrinkou na horiace ústrižky knôtu proti prepáleniu obrusu a mohli mať aj malé nožičky proti ušpineniu stolu. Boli veľmi rozšírené v čase, kedy sviečky predstavovali hlavný, ale drahý, zdroj svetla. Kratší knôt znamenal menší plameň a dlhší čas horenia.
Nožnice existujú v mnohých rôznych veľkostiach a tvaroch – od miniatúrnych nožničiek na nechty a modelárske nožnice až po veľké dielenské stolné pákové nožnice či veľké záhradnícke nožnice. Príbuznými pracovnými strojmi a nástrojmi nožníc môžu byť napr. kancelárske rezačky na papier, orezávačky fotopapierov či skartovacie stroje. Na princípe obojstrannej páky pracujú aj príbuzné pracovné nástroje nazývané kliešte.
Strojné nožnice.
Priemyslové nožnice.
Strojné priemyselné nožnice patria do skupiny tvárniace stroje.
Strihacie stroje.
Medzi strojné nožnice resp. strihacie stroje patria aj špecializované strojné zariadenia pracujúce na princípe nožníc s viacerými ostriami resp. dvoch či viacero ozubených protibežných strihacích líšt.
Ide napr. o tieto zariadenia:

</doc>
<doc id="377268" title="Ahshislepelta" url="https://sk.wikipedia.org/wiki?curid=377268">
Ahshislepelta

Ahshislepelta bol rod bylinožravého ankylosaurida, žijúceho v období vrchnej kriedy (stupeň kampán, asi pred 70 miliónmi rokov) na území dnešného amerického štátu Nové Mexiko (údolie San Juan, súvrstvie Kirtland). Jediný druh je Ahshislepelta minor.
Holotyp nesie označenie SMP VP-1930 a ide o čiastočne zachovanú postkraniálnu kostru dospelého jedinca. Je známy len z objavu lopatkového pletenca, časti kostry ľavej prednej končatiny, stavcov a osteodermov. Fosílie boli objavená v roku 2005 a z lokality vyťažené v rokoch 2005 až 2009. Tento ankylosaurid dosahoval pomerne malých rozmerov, ako napovedá aj ramenná kosť o dĺžke 31 cm. Rovnako ako jeho príbuzní, aj Ahshislepelta bol obrnený, zavalitý štvornožec, živiaci sa rastlinnou potravou.
Referencie.
 

</doc>
<doc id="377466" title="Útok na britské veľvyslanectvo v Iráne" url="https://sk.wikipedia.org/wiki?curid=377466">
Útok na britské veľvyslanectvo v Iráne

Útok na britské veľvyslanectvo v Iráne je udalosť, ku ktorej došlo 29. novembra 2011 v ranných hodinách. Skupina protestujúcich, údajne iránskych študentov islamistickej Basídžskej univerzity, napadla britskú ambasádu a komplex budov patriaci britským diplomatom v Teheráne. Protestujúci vnikli do budov, vyrabovali a poškodili ich. Pri incidente bolo zranených niekoľko ľudí.
Útoku predchádzali sankcie Spojených štátov, Kanady a Spojeného kráľovstva voči Iránu v súvislosti s iránskym jadrovým programom.
Dva dni pred útokom iránsky parlament schválil zákon o vypovedaní britského veľvyslanca z Iránu a obmedzení diplomatických a ekonomických vzťahov so Spojeným kráľovstvom.
Približne 1000 ľudí sa zhromaždilo neďaleko veľvyslanectva a žiadali, aby britského veľvyslanca okamžite poslali domov. Niektorí účastníci zhromaždenia potom vtrhli do budovy. Skupina iránskych študentov strhla britskú zástavu a z okien vyhadzovala dokumenty. Protestujúci skandovali heslá ako „Smrť Amerike“, „Smrť Anglicku“, „Smrť Izraelu“ a ďalšie slogany.
Podľa britského veľvyslanca Dominika Chilcotta demonštranti ničili obrazy a nábytok, striekali graffiti a rozbíjali okná. Protestujúci tiež kradli mobilné telefóny a počítače.
Iránska polícia zatkla v súvislosti s útokom 12 demonštrantov.
Britský premiér David Cameron označil túto udalosť za „odpornú a neobhájiteľnú“, a požadoval, aby Irán okamžite zabezpečil bezpečnosť všetkých britských členov personálu veľvyslanectva. Britský minister zahraničia William Hague vyzval Teherán, aby dodržiaval svoje medzinárodné povinnosti týkajúce sa ochrany zastupiteľských úradov.
Britské veľvyslanectvo bolo uzavreté až do odvolania.

</doc>
<doc id="377483" title="Kodifikačná príručka" url="https://sk.wikipedia.org/wiki?curid=377483">
Kodifikačná príručka

Kodifikačná príručka je príručka, ktorá kodifikuje nejaký jazyk.
Slovenčina.
Kodifikačné príručky pre slovenčinu (jej pravopis, gramatiku a výslovnosť) vyhotovila SAV a v jednom prípade SPN a ako záväzné ich stanovuje právnou normou Ministerstvo kultúry Slovenskej republiky. Naposledy tak urobilo 15. marca 2021 (MK-3620/2021-110/6659).
Toto opatrenie znie nasledovne:&lt;br&gt;
"Ministerstvo kultúry Slovenskej republikypodľa § 2 ods. 2 zákona NR SR č. 270/1995 Z. z. o štátnom jazyku Slovenskej republiky v znení neskorších predpisov
schvaľuje"kodifikovanú podobu štátneho jazyka obsiahnutú v týchto kodifikačných príručkách":
"a) Pravidlá slovenského pravopisu. Bratislava, Veda, vydavateľstvo Slovenskej akadémie vied, 4. vydanie 2013,"
"b) Krátky slovník slovenského jazyka. Martin, Vydavateľstvo Matice slovenskej, 5. vydanie 2020,"
"c) Kráľ, A. : Pravidlá slovenskej výslovnosti. Martin, Matica slovenská, 2. vydanie 2009,"
"d) Ružička, J. a kolektív: Morfológia slovenského jazyka. Bratislava, Vydavateľstvo Slovenskej akadémie vied 1996."
"V týchto kodifikačných príručkách sú zahrnuté všeobecne platné a všeobecne záväzné normy slovenského spisovného jazyka."
"Zrušuje sa dokument č. MK-1973/2014-110/10343 o vyhlásení kodifikovanej podoby štátneho jazyka z 13. júna 2014." 
Treba poznamenať, že známe viacdielne slovníky "Slovník slovenského jazyka" z rokov 1959-1968 (dostupný aj online) a "Slovník súčasného slovenského jazyka", ktorý v súčasnosti postupne vychádza (dostupný aj online), nie sú kodifikačnými príručkami a sú teda v súčasnosti irelevantné pokiaľ ide o to, či je nejaké slovo či jeho pravopis spisovné. To isté platí pre akékoľvek slovníky cudzích slov, ktoré na Slovensku vyšli.
Dostupnosť online.
"Pravidlá slovenského pravopisu", "Krátky slovník slovenského jazyka" a "Morfológia slovenského jazyka" sú dostupné aj online na stránkach Jazykovedného ústavu Ľudovíta Štúra SAV: 

</doc>
<doc id="377536" title="Majstrovstvá Európy v hádzanej" url="https://sk.wikipedia.org/wiki?curid=377536">
Majstrovstvá Európy v hádzanej

Majstrovstvá Európy v hádzanej je najvyššie európske podujatie národných družstiev v hádzanej, ktoré organizuje Európska hádzanárska federácia (EHF). Jeho história siaha do roku 1994, kedy sa v Portugalsku, resp. Nemecku konali prvé majstrovstvá Európy mužov, resp. žien. Odvtedy prebiehajú nepretržite s 2-ročnou periodicitou. Najviac víťazstiev zaznamenali v mužskej a v ženskej kategórii.
Majstrovstvá tiež slúžia ako kvalifikácia európskych družstiev na majstrovstvá sveta a hádzanársky turnaj Letných olympijských hier.

</doc>
<doc id="377606" title="Hádzaná na Letných olympijských hrách" url="https://sk.wikipedia.org/wiki?curid=377606">
Hádzaná na Letných olympijských hrách

 
Hádzaná na Letných olympijských hrách je hádzanársky turnaj, ktorý sa koná v rámci multišportového podujatia Letných olympijských hier. Organizuje ho Medzinárodný olympijský výbor (MOV) v spolupráci s Medzinárodnou hádzanárskou federáciou (IHF). Do programu hier bol turnaj oficiálne zaradený na 10. letných olympijských hrách v roku 1936 v Berlíne. Súťažilo sa v 11-tkovej forme hádzanej hrávanej vonkutzv. handbale, a iba v mužskej kategórii. Ďalších 36 rokov sa hádzaná neobjavila na olympijských hrách. Opätovne bola zaradená do programu hier na 17. letných olympijských hrách 1976 v Mníchove, opäť iba v mužskej kategórii, tentoraz však už v štandardnej, sedmičkovej hádzanej. Odvtedy sa organizuje na nich pravidelne. O 4 roky neskôr, na olympiáde v Montreale, sa prvýkrát organizoval aj turnaj žien. 
Najviac víťazstiev v mužskej kategórii zaznamenalo družstvo , keď vyhralo olympijský titul trikrát; u žien získalo rovnako tri tituly.

</doc>
<doc id="377608" title="Krížnik" url="https://sk.wikipedia.org/wiki?curid=377608">
Krížnik

Krížnik je typ vojnovej lode. 
História.
Pomenovanie vzniklo počas americkej občianskej vojny, kde sa ako krížniky označovali korvety križujúce pobrežie, pričom vykonávali námornú blokádu. Neskôr sa však názov prenášal na lode iných parametrov a určenia, čo sa viac-menej zastavilo začiatkom 20. storočia.
Krížniky sa odvtedy začali rozdeľovať na pomocné, ľahké, chránené, pancierové a bojové. Po prvej svetovej vojne pribudli ešte kategórie ťažký krížnik a protilietadlový krížnik. Kategórie lodí boli z veľkej časti definované delovou výzbrojou a pancierovaním. Oboje bolo určené Washingtonskou námornou dohodou v roku 1922. V reakcii na dohodu vybudovala Tretia ríša triedu vreckových bojových lodí na polceste medzi ťažkým krížnikom a bojovou loďou. Ďalšie upresnenie povoleného výtlaku a výzbroje priniesla Londýnska zmluva z roku 1930. Krížnik podľa týchto zmlúv je loď nepresahujúca výtlak 10 000 imperiálnych ton (10 160 metrických ton) a kaliber diel nepresahujúci 203 mm.
Krížniky sa osvedčili najmä počas druhej svetovej vojny, keď plnili rôzne úlohy, ako ochrana námorných konvojov, prieskum, delostrelecká podpora pri výsadkoch na pobrežie alebo aj útočné operácie. Boli súčasťou všetkých námorníctiev hlavných účastníkov 2. svetovej vojny.
Súčasnosť.
V súčasnosti krížnikmi disponujú iba dve krajiny, a to USA (22 kusov) a Rusko (5 kusov). Tento nízky počet je spôsobený malými rozdielmi medzi nižšou triedou (torpédoborce) a vyššou triedou lodí (bojové lode) a taktiež vysokou nákladnosťou vývoja a stavby týchto lodí.
Viaceré krajiny vyradili krížniky zo svojich námorných flotíl po roku 2000.

</doc>
<doc id="377684" title="Vojnová loď" url="https://sk.wikipedia.org/wiki?curid=377684">
Vojnová loď

Vojnová loď je typ lode, ktorý vykonáva rôzne vojenské operácie. Veľkosti týchto lodí sa rôznia, od najmenších člnov až po vyše tristometrové lietadlové lode. Vojnové lode sú často stavané tak, aby dokázali vydržať isté poškodenie – sú opancierované a majú zvyčajne na palube rozsiahly arzenál zbraní všetkých druhov, od balistických rakiet, cez delá a protilietadlové kanóny, po protiponorkové míny.
Typy vojnových lodí.
Vojnové lode sa ďalej podla výzbroje, výtlaku a určenia delia na rôzne typy:

</doc>
<doc id="377688" title="Lesbizmus" url="https://sk.wikipedia.org/wiki?curid=377688">
Lesbizmus

Lesbizmus (iné názvy pozri nižšie) je označenie pre ženskú homosexualitu. Žena s touto sexuálnou orientáciou sa nazýva lesbička (-kodifikovaný tvar) alebo lesba (-preferovaný tvar).
Iné názvy.
Iné názvy sú: sapfizmus, tribadia, tribadizmus, lesbická láska.
Vulgárne kodifikované synonymum slova lesbička je slovo teplá, slangové synonymá slova lesbička sú "lesba", "leska", "lesbičanka", "homoška", "buzerantka", "buziška" a "termoška".
Používanie nadávok a pejoratívnych výrazov je považované za príklad homofóbie.
Etymológia.
Výraz bol prebratý z  (= lesbický, z Lesbu) resp. "Lesbias" (= lesbická, Lesbanka), ktoré pochádzajú zo "Lesbios" (= lesbický, z Lesbu) a Λεσβιἀς "Lesbias" (= lesbická, Lesbanka), odvodených od názvu ostrova Lesbos, na ktorom sa v 7. storočí pred Kr. narodila poetka Sapfo, autorka viacerých básní s romantickým a erotickým námetom. Hoci býva už od 20. storočia pokladaná za ženu lesbickej orientácie, antické zdroje to nedokladajú. Nemožno to spoľahlivo doložiť ani jej poetickou tvorbou, z ktorej sa síce zachovala len časť, no viaceré diela naznačujú jej heterosexuálnu lásku.
V Aristofanesovych komédiách z 5. storočia pred Kr. sa v rôznych obdobách vyskytuje verbum "lesbi[a]zein" (= konať ako ženy z Lesbu) vo význame „vykonávať feláciu“. V "Osách" (422 pred Kr.) ako λεσβιᾶν "lesbian", v "Žabách" (405 pred Kr.) ako ἐλεσβίαζεν "elesbiazen" a v komédii "Ženský snem" (cca 392 pred Kr.) ako λεσβιάζω "lesbiazó", Ako tomu nasvedčujú i ďalší antickí autori (Lukianos zo Samosaty, Gaius Valerius Catullus, Marcus Valerius Martialis), dôvodom bola povesť žien z Lesbu, ktoré boli v antickom Grécku známe pre svoje obscénne sexuálne akty, ktoré však mali heterosexuálny charakter (resp. nie je doložený ich výlučne homosexuálna povaha). Z tohto dôvodu anglické adjektívum "Lesbian" pôvodne označovalo intenzívne erotické správanie a pod. Pre homosexuálne správanie sa postupne začalo používať ako medicínsky termín na prelome 19. a 20. storočia vo francúzskom a anglickom prostredí. V poslednej dekáde 19. storočia a začiatkom 20. storočia avšak anglická odborná literatúra používala adjektívum "lesbic", pričom "Webster's Third New International Dictionary of the English Language" (1961) ešte uvádza erotický význam ako primárny pri adjektíve "Lesbian".
V angličtine je zaužívaným výrazom pre homosexuála "gay", hoci v súčasnosti sa používa častejšie výlučne pre mužov s homosexuálnou orientáciou. V tom zmysle sa tento internacionalizmus uplatnil aj v slovenčine (písané "gay" alebo "gej") ako označenie homosexuálneho muža. V slovenčine je zaužívaným spisovným hrubým slovom (expresívom s negatívnym citovým zafarbením)´v konotácii s homosexualitou "teplý", ktorého používanie sa v tomto zmysle pokladá za nezdvorilé. 
Kontroverzia výrazov "lesba" a "lesbička".
Výraz "lesbička" nepovažujú za vhodný aktivistky Hana Fábry a Romana Schlesinger. Jana Jablonická-Zezulová – členka Inakosti a Výbor pre práva lesieb, gejov, bisexuálnych, transrodových a intersexuálnych osôb pri Rade vlády SR pre ľudské práva, národnostné menšiny a rodovú rovnosť – v súvislosti s prekladom prieskumu Agentúry Európskej únie pre základné práva poznamenala: "„V roku 2013 by sme už konečne uvítali dôsledné dodržiavanie zaužívanej terminológie, ktorá sa vyvíjala v LGBT hnutí ako súčasť pozitívneho zviditeľňovania komunity. Nakoniec anglický termín gay má svoj slovenský ekvivalent gej uznaný Jazykovedným ústavom už v 90. rokoch. Lesby sú hrdé na to, že sú lesbami, nie zdrobneninami v podobe lesbičiek.“" Iniciatíva Inakosť a QLF ich pokladá za "„nekorektné a zastarané výrazy“". Výbor pre práva lesieb, gejov, bisexuálnych, transrodových a intersexuálnych ľudí Rady Vlády SR pre ľudské práva, národnostné menšiny a rodovú rovnosť fungujúci pod Ministerstvom spravodlivosti SR používa vo svojom štatúte termín "„lesba“". 
Slovo „lesba“ odporúča aj Generálny sekretariát Rady Európskej únie. Používané je na stránke gender.gov.sk.
Sociologička Kristýna Ciprová naopak uvádza, že používanie výrazu „lesbička“ má svojich zástancov aj vo vnútri (českej) „komunity“ – pre tých je výraz "lesba" príliš drsný a údajne evokuje spojenie lesbických žien s maskulinitou. Odporcovia zase tvrdia, že výraz "lesbička" konotuje nezrelosť, nevyspelosť, ktorá sa môže spájať aj s neistotou ohľadne svojej identity, a tiež odráža patriarchálnu jazykovú dominanciu, kedy zdrobnené je roztomilé, malicherné, nedôležité, detské.

</doc>
<doc id="377742" title="Konžský slobodný štát" url="https://sk.wikipedia.org/wiki?curid=377742">
Konžský slobodný štát

Konžský slobodný štát (iné názvy: Slobodný konžský štát, Slobodný štát Kongo, Nezávislý štát Kongo, Nezávislý konžský štát; fr. "État indépendant du Congo") bolo v rokoch 1885 až 1908 nezávislé kráľovstvo, ktoré belgický kráľ Leopold II. pretvoril z územia povodia Konga na svoj vlastný majetok. V roku 1908 belgický parlament prebral od kráľa kontrolu nad územím ako belgickou kolóniou, pretože režim nastolený v Slobodnom konžskom štáte sa vyznačoval nevídanou brutalitou a takisto nedokázal spravovať toto obrovské územie. Odhaduje sa, že počas trvania Slobodného konžského štátu zomrelo okolo 10 miliónov obyvateľov na občianske nepokoje, hlad a choroby, z ktorých šírenia je dokonca obvinený režim. 
Dejiny.
Európske objavovanie a ovládnutie Konga prebiehalo zhruba od roku 1870 do 20. rokov 20. storočia - prvým bol sir Henry Morton Stanley, ktorého sponzoroval belgický kráľ Leopold II., ktorý túžil po Kongu ako kolónii. Ako predseda Association Internationale Africaine poštval jedného európskeho rivala proti druhému. Formálne získal teritórium Kongo na konferencii v Berlíne v roku 1885. Leopold urobil z územia svoj vlastný majetok a pomenoval ho Slobodný štát Kongo. Leopoldov režim začal v Kongu realizovať rôzne projekty ako napríklad stavbu železnice od pobrežia do Leopoldville (dnes Kinshasa), ktorej dokončenie trvalo roky. Takmer všetky tieto projekty boli zamerané na čo najväčšie vyťaženie kapitálu z kolónie, čo viedlo k surovému vykorisťovaniu Afričanov. V „Slobodnom štáte“ bolo miestne obyvateľstvo využívané najmä na zber gumy, ktorá mala stúpajúcu hodnotu v dôsledku rastúceho trhu s gumenými pneumatikami. Na predaji gumy zarobil Leopold obrovskú sumu peňazí, vďaka čomu postavil mnoho budov v Bruseli a Ostende na oslavu svojej osoby a krajiny. Len medzi rokmi 1885 a 1908 zahynul milión Konžanov v dôsledku vykorisťovania a chorôb. Vládna komisia neskôr prišla k záveru, že populácia v Kongu sa počas tohto obdobia zmenšila možno o polovicu; no v oblasti nebolo urobené žiadne systematické sčítanie ľudu až do roku 1920. Na presadenie výrobných kvót na gumu bola povolaná Force Publique (FP). FP bola armáda, avšak jej cieľ nebol brániť krajinu ale terorizovať domorodých obyvateľov.
Činnosť úradov v Slobodnom štáte Kongo vzbudila medzinárodnú kritiku. Protesty vedené E.D. Morelom, britským diplomatom Rogerom Casementom a taktiež známym spisovateľom Markom Twainom, ktorý vo svojom reporte v roku 1904 odsúdil miestne praktiky. Román Josepha Conrada "Srdce Temnoty" sa odohráva v Slobodnom štáte Kongo.
V roku 1908 Belgický parlament po počiatočnom odmietaní podľahol medzinárodnej kritike (najmä zo strany Veľkej Británie) a prebral od kráľa kontrolu nad územím ako belgickou kolóniou. Od tej chvíle bolo Belgické Kongo spravované belgickým parlamentom.
Genocída.
Afrika mala v roku 1900 medzi 90 až 133 miliónmi obyvateľov a tak počet obetí v Slobodnom konžskom štáte, ktorý sa odhaduje na 10 miliónov, tvorí významný podiel. Belgickí vojaci sa takisto vyznačovali nebývalou brutalitou. Každá dedina mala kvóty, koľko gumy musí pre kolonizátorov zabezpečiť, čo spôsobovalo, že si medzi sebou gumu kradli. Keď dedina kvóty nesplnila, vojaci ich mali zabiť a doniesť odseknuté pravé ruky na veliteľstvo ako dôkaz, že dedinčanov zabili. Niekedy však vojaci podvádzali a dedinčana nezabili, iba mu odsekli pravú ruku. 

</doc>
<doc id="377749" title="Miroslav Kocian" url="https://sk.wikipedia.org/wiki?curid=377749">
Miroslav Kocian

Generálmajor Ing. Miroslav Kocian (* 11. december 1962 Žilina) je slovenský generál. Študoval na Vojenskej akadémii v Brne, absolvoval Veliteľskú akadémiu generálneho štábu v nemeckom Hamburgu, pôsobil vo funkcii veliteľa spoločnej logistickej podpornej skupiny v operácii KFOR pre celú oblasť Kosova. V histórii Ozbrojených síl SR je generálmajor Kocian jedným z dvoch generálov vyslaných do operácie NATO. V roku 2011 bol ustanovený do funkcie "prvý zástupca náčelníka Generálneho štábu Ozbrojených síl SR".
K 31. marcu 2017 skončil pôsobenie vo funkcii vedúceho Úradu vojenského predstaviteľa pri NATO. Od 1. apríla 2017 ho vystriedal genmjr. Ondřej Novosad. Pri príležitosti ukončenia funkcie mu boli udelené dva vyznamenania: „Čestný odznak Armády Českej republiky za zásluhy 3-tieho stupňa“ a „Zlatá medaila ozbrojených síl Poľskej republiky“. Od 1. apríla 2017 bol zástupca náčelníka Generálneho štátu, k 15. októbru 2018 miesto opustil, aby pokračoval v diplomatických službách. K januáru 2021 bol pridelencom obrany na slovenskom veľvyslanectve v Česku.

</doc>
<doc id="377910" title="Ego (raper)" url="https://sk.wikipedia.org/wiki?curid=377910">
Ego (raper)

JUDr. Michal Straka (* 8. november 1983, Lučenec (niektoré zdroje uvádzajú Piešťany)), známy pod umeleckým menom Ego, je slovenský raper a tiež vyštudovaný právnik. Je členom skupiny Kontrafakt spolu s Rytmusom a DJ Anysom. V ostatnom čase začal sólovú kariéru vydaním singlu "Žijeme len raz", ktorý sa v roku 2012 stal hitom č. 1 v slovenských rádiách.
Životopis.
Straka sa narodil v roku 1983 v Lučenci. Rodina sa ešte v čase raného detstva odsťahovala, vyrastal v Piešťanoch. Straka vyštudoval právo. Od augusta 2008 je evidovaný pod pracoviskom Okresný súd Trnava.
Hudobná kariéra.
Začiatky kariéry.
V druhej polovici 90. rokov tvoril Ego s DJ Anysom (kedysi DJ Aneška) menej známu skupinu Prízrak. Ego odišiel na rok do Kanady, odkiaľ ho po 9 mesiacoch za graffiti a vandalizmus vyhostili.
Kontrafakt.
V roku 2001 sa dvojica stretáva s raperom Rytmusom, a vzniká skupina Kontrafakt. Najprv skupina vystupovala pod názvom Déjavu.
V roku 2003 vydali maxisingel "Dáva mi/Dobré veci/Moja rola", ktorým sa dostali do širšieho povedomia verejnosti. Najmä videoklip k skladbe „Dáva mi“ mal veľký úspech a bol odvysielaný aj v hitparádach v Poľsku či Nemecku (hudobná stanica VIVA). Úspech kapely Kontrafakt pokračoval aj v roku 2004, kedy vydali svoje debutové CD "E.R.A." vo vydavateľstve Sony Music, s ktorým sa dostali medzi najpredávanejších interpretov na Slovensku. V roku 2007 vydal Kontrafakt album "Bozk na rozlúčku", ktorý vyšiel v Rytmusovom vydavateľstve Tvoj Tatko Records. Predalo sa ho viac ako 20 000 kusov a stal sa jedným z najpredávanejších titulov tej doby. V roku 2013 vydali tretí album "Navždy". V roku 2019 vyšiel zatiaľ posledný spoločný album skupiny, "Real Newz".
Sólová kariéra.
V dokumente "20ERS" (2008) Ego povedal: "Pripravujem určite aj spoločné do budúcnosti, ale skôr ešte by mali vyjsť sólo albumy mňa aj Rytmusa." Od ostatného albumu "Bozk na Rozlúčku" hosťoval vo viacerých skladbách, najmä od Rytmusa, ktorý od vypustenia dokumentu vydal už dva sólové albumy. Ego hosťoval medzi iným napríklad na albume "Kral", či na albume slovenskej speváčky Tiny.
Na začiatku leta 2012 umiestnil na YouTube videoklip k novej skladbe "Žijeme len raz", ktorý sa počas niekoľkých týždňov stal najsledovanejším slovenským videoklipom na YouTube. Táto skladba sa dostala aj do rádií, kde bola k októbru 2012 číslom 1 v hitparádach slovenských rádií. Autorom hudby je slovenský DJ a producent Robert Burian. V júli 2012 vydal tiež skladbu "Skús ma chápať", za ktorou stál producent Filip Jančík.
Jeho prvý sólový album vyšiel v decembri 2017 s názvom "Precedens" a obsahuje 15 skladieb, na ktorých hosťuje viacero členov slovenskej aj českej rapovej scény. Medzi nimi sú Rytmus, Paulie Garand, LVCAS Dope, Ben Cristovao, Hahacrew, Yzomandias, Gýza a Tomi Popovič. Na albume spolupracovali producenti ako Madskill, Peter Pann, Dalyb či Robert Burian. V septembri 2020 vydáva 2. sólovy album s názvom "Egotron".
Kontroverzie.
Kauza CT Piešťany.
Pri treťom odvolávaní premiéra Roberta Fica v novembri 2014 figuroval Straka v kauze tunelovania piešťanskej nemocnice Alexandra Wintera. Ako člen správnej rady nemocnice (dosadený cez matku ako nominant strany SMER-SD) bol spoluzodpovedný za pokus o kúpu predraženého prístroja na počítačovú tomografiu (CT). Jeho vyjadrenie k téme bolo premietané aj na zasadnutí NRSR. Vtedajšia riaditeľka nemocnice Mária Domčeková a ostatní členovia dozornej rady vrátane Straku boli opätovne obvinení v októbri 2017.

</doc>
<doc id="378087" title="Jozef Uhrín (teológ)" url="https://sk.wikipedia.org/wiki?curid=378087">
Jozef Uhrín (teológ)

ThDr. Jozef Uhrín (Uhrínyi) (* 25. máj 1913, Dolné Krškany† 29. august 1983, Bratislava; pochovaný v Dolných Krškanoch) bol slovenský rímskokatolícky kňaz, teológ, vysokoškolský pedagóg a redaktor.
Životopis.
V roku 1924-1932 študoval na gymnáziu v Nitre a v Banskej Bystrici, 1932-1937 na rímskokatolíckom seminári v Banskej Bystrici. Roku 1950 ThDr. V roku 1937-1939 kaplán v Brezne a v Banskej Bystrici (1939-1942), farár v Brezne, 1945-1958 prednášal cirkevné dejiny na rímskokatolíckom seminári v Banskej Bystrici. Dekan rímskokatolíckej Cyrilometodejskej bohosloveckej fakulty UK v Bratislave.
Autor vysokoškolských učebníc z dogmatickej teológie, početných teologických i spoločenských úvah a vedecko-populárnych článkov. V teológii sa špecializoval na problematiku islamu. Angažoval sa v Mierovom hnutí katolíckeho duchovenstva Pacem in terris. Čestný banskobystrický diakon (od 1973).

</doc>
<doc id="378093" title="Ján Valentini (evanjelický kňaz)" url="https://sk.wikipedia.org/wiki?curid=378093">
Ján Valentini (evanjelický kňaz)

Ján Valentini (Valentinyi, Walentiny) (* 25. november 1782, Rimavské Brezovo† 3. november 1852, Širákov) bol evanjelický kňaz, náboženský spisovateľ a cirkevný hodnostár.
Životopis.
Pochádzal z gemerskej zemianskej rodiny. Študoval v Štítniku, v Prešove a od 1798 v Bratislave, 1803 na univerzite v Jene. Začas vychovávateľ, neskôr konrektor a učiteľ na evanjelickom lýceu v Banskej Štiavnici, 1810 ordinovaný za kňaza, 18101815 evanjelický farár v Banskej Bystrici-Radvani. Od 1815 pôsobil v Širákove, súčasne seniorálny zapisovateľ, 1827 konsenior, 1834 senior novohradského seniorátu. Autor príležitostnej latinskej poézie, tlačou vydal 2 pohrebné kázne.

</doc>
<doc id="378097" title="Jozef Voskár (zoológ)" url="https://sk.wikipedia.org/wiki?curid=378097">
Jozef Voskár (zoológ)

RNDr. Jozef Voskár (* 10. október 1936, Riečka) je gréckokatolícky kňaz, titulárny kanonik, slovenský zoológ, ornitológ a ochranca prírody.
Životopis.
Študoval na Prírodovedeckej fakulte Vysokej školy pedagogickej v Bratislave (1955 – 1958), v odbore biológia, chémia . Od roku 1965 výskumný pracovník – zoológ v Krajskom ústave štátnej ochrany prírody v Prešove . Zaoberal sa hlavne ochranou fauny. V roku 1975 – 1990 študoval ekológiu vlka v oblasti Karpát, ďalej rozšírenie vydry a jej ochranu na východnom Slovensku, migračnú cestu vtáctva v povodí rieky Torysy, vplyv budovania rybničnej oblasti na avifaunu a i.
Je autorom či spoluautorom 34 vedeckých prác a spoluautor 4 knižných publikácií, napr. "Torysa migračná cesta vtáctva" (1966), "Vplyv budovania rybničnej oblasti v Iňačovciach na avifaunu ŠPR Senné" (1978) a i.
Od roku 1993 gréckokatolícky kňaz. Pôsobil na Gréckokatolíckej teologickej fakulte Prešovskej univerzity. V súčasnosti pôsobí na cirkevnom súde, je duchovným Gréckokatolíckej diecéznej charity v Prešove a členom Redakčnej rady časopisu Slovo (náboženský časopis). Pôsobí ako člen Environmentálnej subkomisie Konferencie biskupov Slovenska . Má za sebou bohatú prednáškovú činnosť .
Externé odkazy.
 

</doc>
<doc id="378287" title="Gymnázium Jozefa Gregora Tajovského" url="https://sk.wikipedia.org/wiki?curid=378287">
Gymnázium Jozefa Gregora Tajovského

Gymnázium Jozefa Gregora Tajovského (skratka GJGT) je štvorročné gymnázium v Banskej Bystrici, s matematickými, prírodovednými a všeobecnými triedami, a päťročné francúzske bilingválne gymnázium. Sídli na Tajovského ulici v banskobystrickej mestskej časti Fončorda. Ako jediná stredná škola na Slovensku nesie meno slovenského spisovateľa, prozaika a dramatika J. G. Tajovského. Ako hovorové označenie školy sa traduje názov "Taják".
Gymnázium vzniklo 1. septembra 1976 rozdelením "Gymnázia na Nábreží Duklianskych hrdinov" (dnes "Gymnázium Andreja Sládkoviča") na dve samostatné gymnáziá z dôvodu zvýšeného záujmu o túto formu štúdia. Rozhodlo o tom plénum Stredoslovenského krajského národného výboru v Banskej Bystrici na svojom zasadnutí dňa 2. júla 1976 uznesením číslo 10/76. Počiatočný názov bol Gymnázium na Tajovského ulici, Banská Bystrica.
V priestoroch nádvoria školy počas letných mesiacov premieta letné kino s názvom Kino v bazéne.
Dejiny školy.
Na základe zriaďovacej listiny sa odčlenilo 16 tried a 33 pedagogických pracovníkov od doterajšieho Gymnázia v Banskej Bystrici a vytvorilo samostatnú školu. Vlastné vyučovanie v nových priestoroch začalo 15. októbra 1976. Odborné priestory a priestory pre vedenie školy sa postupne dokončovali, vyučovanie niektorých predmetov prebiehalo v provizórnych priestoroch. Od školského roku 1977/1978 sa začala na škole uskutočňovať priebežná pedagogická prax poslucháčov Pedagogickej fakulty v Banskej Bystrici.
Prvým riaditeľom školy bol menovaný František Adamča, zástupcom riaditeľa sa stala Petronela Melicherová. Pedagogický zbor mal 31 členov.
Významnou zmenou v školskom roku 1976/77 bolo odovzdanie bloku odborných učební a kabinetov, čím sa vytvorili priaznivé podmienky pre vyučovanie matematiky, fyziky, chémie a biológie. V nasledujúcom školskom roku 1978/79 boli do užívania odovzdané tri jazykové učebne.
Od školského roku 1979/1980 sa pristúpilo k postupnej realizácií Projektu novej výchovno-vzdelávacej sústavy. Tento projekt predstavoval veľmi výrazný zásah do vtedajšej koncepcie gymnázií a poslania, ktoré gymnáziá v rámci československej výchovno-vzdelávacej sústavy plnili. Hlavným zámerom bolo dosiahnuť zjednotenie troch prúdov stredného školstva, t. j. gymnázií, stredných odborných škôl a odborných učilíšť pri príprave mladej generácie. V príprave gymnázií to znamenalo posilniť ich polytechnický charakter a zaradením bloku predmetov odbornej prípravy prekonať jednostranné zameranie na teoretickú prípravu a umožniť na gymnáziách aj prípravu žiakov pre vstup do zamestnania.
Gymnázium bolo zaradené medzi 5 gymnázií na Slovensku, ktoré mali overovať účinnosť novej koncepcie v I. etape.
Toto gymnázium dostalo svoj čestný názov roku 1989 po slávnom slovenskom spisovateľovi, rodákovi z Tajova, Jozefovi Gregorovi Tajovskom.
Absolventi.
Na Gymnáziu J. G. Tajovského od jeho založenia v roku 1976 úspešne ukončilo štúdium množstvo osobností kultúrneho a vedeckého života:
Externé odkazy.
Webová stránka školy – Zdroj, z ktorého pôvodne čerpal tento článok

</doc>
<doc id="378446" title="Jozef Dóka ml." url="https://sk.wikipedia.org/wiki?curid=378446">
Jozef Dóka ml.

Jozef Dóka ml. (* 12. september 1948, Sereď† 14. november 2011, Bratislava) bol slovenský grafický dizajnér a maliar. Jeho otec Jozef Dóka bol fotograf, maliar, grafik, ilustrátor, fotograf a monumentalista.
Životopis.
Narodil sa v Seredi, ale väčšinu života prežil v Trnave. Študoval na Vysokej škole výtvarných umení v Bratislave v rokoch 19701976.
V roku 1976 vytvoril značku Galérie Jána Koniarka v Trnave, odkedy sa datuje jeho spolupráca s touto galériou. V roku 1982 predložil vedeniu GJK návrh štatútu periodicky sa opakujúcej medzinárodnej súťažnej prehliadky svetovej plagátovej tvorby. Táto myšlienka sa vtedy neuskutoční napriek kladnému prijatiu odbornej a laickej verejnosti kvôli jej spolitizovaniu totalitným režimom. Neskôr v roku 1990 spoločne s grafickým dizajnérom Dušanom Junekom opakovane iniciuje, neskôr spoluorganizoval, medzinárodnú výstavu "Trienále plagátu Trnava". Pracuje v Organizačnom výbore trienále, v roku 1999 sa stáva čestným predsedom Organizačného výboru trienále.
V roku 1997 publikoval v náväznosti na Trienále plagátu Trnava architektonickú ideu s názvom Nová trnavská veža zo skla – futuristická vízia 2001, ktorú vytvoril so spoluautorkou Ing. arch. Zuzanou Nádaskou. Súčasťou tohto zámeru je etablovať užité umenie a plagát do všetkých priestorov navrhovaného polyfunkčného objektu.
Od roku 1979 prezentuje svoje plagáty na samostatných a skupinových výstavách a zúčastňuje sa bienále grafického dizajnu. V roku 2002 zakladá galériu s názvom Prvá Galéria plagátu na ulici – plagáty sú inštalované vo veľkoplošných výkladoch Československej obchodnej banky.
Jozef Dóka ml. je pochovaný v Bohdanovciach nad Trnavou.

</doc>
<doc id="378465" title="Roman II." url="https://sk.wikipedia.org/wiki?curid=378465">
Roman II.

Roman II. (, nazývaný aj: Porfyrogennétos alebo Porfyrogenet; * 939, Konštantínopol† 15. marec 963, Konštantínopol) bol byzantský cisár v rokoch 959963.
Životopis.
Konštantín sa narodil v roku 939 ako syn byzantského cisára Konštantína VII. a cisárovnej Heleny Lekapény. Keďže sa narodil v purpurovej komnate cisárskeho paláca, patrí mu titul Porfyrogennétos. Už ako maloletý bol v septembri 944 cisárom Romanom I. Lekapénom zasnúbený/oženený s talianskou princeznou Berthou (Bertou, Eudokiou). Bertha však čoskoro v mladom veku zomrela. Roman si následne vynútil sobáš s krásnou, no neurodzenou Anastásiou, ktorá ako cisárovná prijala meno Theofanó, získala na dvore veľký vplyv.
Za spolucisára bol Roman korunovaný už v roku 945, na trón ako samovládca nastúpil po smrti Konštantína VII. ako dvadsaťjeden ročný. Po nástupe na trón v roku 959 sa Roman zbavil niektorých dvoranov a radcov, a na Theofaninu žiadosť dokonca nechal svoju matku Helenu vykázať do kláštora.
Sám sa o správu ríše veľmi nezaujímal. Vojenské záležitosti ponechal na vojenských generálov Nikefora a Leona Fókovcov, správu ríše riadil parakoimomenos Jozef Bringas. V roku 961 sa Nikeforovi podarilo znovu dobyť Krétu, ktorá bola pod moslimskou nadvládou. V roku 962 dobyť sa Nikeforovi podarilo získať hamdánovské hlavné mesto Aleppo. Vydával zákony proti mocnej vrstve bohatých aristokratov (dynatoi) a pokúšal sa pred ich zásahmi ochrániť vojenské statky (stratiotika ktemata).
Roman zomrel náhle v roku 963 zomrel. Zanechal po sebe dvoch maloletých synov Bazila II. a Konštantína VIII., ktorí boli ešte počas jeho života korunovaní za cisárov. Na základe Skylitzovej kroniky existovali hypotézy, že bol otrávený svojou manželkou Theofanó, čo sa však dnes zdá málo pravdepodobné, pretože ich vzťahy sa zdali byť dobré a Theofanó len krátko pred Romanovou smrťou porodila ich tretie dieťa, princeznú Annu. Moci sa po jeho smrti ujal Nikefor II., ktorý premohol v boji o moc eunucha Bringa a vzal si Theofanó za manželku.

</doc>
<doc id="378588" title="Dwayne Johnson" url="https://sk.wikipedia.org/wiki?curid=378588">
Dwayne Johnson

Dwayne Douglas Johnson (* 2. máj 1972, Hayward, Kalifornia, USA), tiež známy pod prezývkou The Rock, je americko-kanadský herec, producent, obchodník, bývalý profesionálny wrestler a bývalý hráč amerického futbalu a kanadského futbalu. Predtým, ako sa dal na hereckú dráhu, zápasil osem rokov za World Wrestling Entertainment (WWF, neskôr WWE). Jeho filmy zarobili v Severnej Amerike viac ako 3,5 miliárd dolárov a na celom svete viac ako 10,5 miliárd dolárov, čo z neho robí jedného z najlepšie zarábajúcich hercov na svete.
Johnson bol vysokoškolským futbalistom na univerzite v Miami, s ktorým v roku 1991 vyhral národné majstrovstvá. Túžil po profesionálnej futbalovej kariére a do draftu NFL 1995 sa dostal, ale nebol draftovaný. Prihlásil sa do klubu Calgary Stampeders v Kanadskej futbalovej lige (CFL), ale v prvej sezóne bol z tímu vyhodený. Krátko nato začal trénovať ako profesionálny wrestler.
V roku 1996 získal zmluvu s WWF a bol povýšený na prvého wrestlera tretej generácie v histórii WWF, pretože je synom Rockyho Johnsona a vnukom Petra Maiviu. Vystúpil na výslnie po tom, čo si vytvoril charizmatickú, vychvaľujúcu sa trash-talkovú osobnosť. V roku 1998 vyhral svoj prvý WWF Championship. V roku 2004 opustil WWE, aby sa mohol venovať hereckej kariére. V roku 2011 sa vrátil ako na čiastočný úväzok do roku 2013, sporadicky sa objavoval až do dôchodku v roku 2019. 
Kariéra.
Väčšinu svojej wrestlerskej kariéry strávil vo WWE, kde získal celkovo 16 titulov: 9 titulov v ťažkej váhe, 7 WWE titulov, 2-krát WCW svetový titul, 2-krát Intercontinental tituly, a 5 WWE Tag Team titulov. Bol šiesty WWF/E Triple Crown Champion. Tiež je víťazom 2000 Royal Rumble. Neskôr sa začal viac venovať hereckej kariére.
V roku 2000 napísal autobiografiu "The Rock Says", ktorá debutovala ako číslo 1 v rebríčku The New York Times Best Seller a bola najpredávanejšia kniha niekoľko týždňov.Cena knihy bola 657 amerických dolárov.
Herecký debut mal v roku 2002 vo filme "Kráľ Škorpión". Za túto rolu dostal 5 a pol milióna amerických dolárov, čo bola v tom čase najvyššia suma, ktorú kedy zaplatili hercovi za jeho prvú rolu. Odvtedy sa objavil v úspešných filmoch ako sú "Pobrežná hliadka" "Vitajte v džungli", "Buď cool", "Kráčajúca skala", "Gang v útoku", "Plán hry", "Dostaňte agenta Smarta!", "Útek na Horu čarodejníc", "Zúbková víla", Cesta na tajomný ostrov, "Doom", "Fízli zo zálohy", "Neľútostný pomstiteľ", "Rýchlo a zbesilo 4", "Rýchlo a zbesilo 5", "Rýchlo a zbesilo 6", "Rýchlo a zbesilo 7", "Rýchlo a zbesilo 8", "Rýchlo a zbesilo: Hobbs &amp; Shaw", "San Andreas", "Mrakodrap", "Besnenie".

</doc>
<doc id="378668" title="Michal IV. (Byzantská ríša)" url="https://sk.wikipedia.org/wiki?curid=378668">
Michal IV. (Byzantská ríša)

Michal IV. Paflagónsky (*okolo 1010, Paflagónia† 10. december 1041, Konštantínopol) bol byzantský cisár v rokoch 10341041. Cisárom sa stal po smrti (zrejme vražde) cisára Romana III., keď sa oženil s jeho ženou, svojou milenkou, cisárovnou Zoe. Podľa dobových správ bol Michal bol veľmi krásny, štedrý a šikovný, ale trpel epilepsiou a bol nevzdelaný, čo viedlo k tomu, že mnohé oblasti vlády prenechal na svojho brata, ministra Jána Orfanotrofa. Ten finančnými (daň "aerikon") a vojenskými reformami navrátil ríši stratenú silu, ale získal aj mnohých nepriateľov. Na východnej hranici bolo Georgiom Maniakom dobyté mesto Edessa a aspoň spočiatku boli úspešné aj boje na Sicílii. Podarilo sa mu taktiež potlačiť bulharské Deljanovo povstanie, naopak úplnú nezávislosť získala srbská Duklja. Obdobie jeho vlády je spojené aj s rozsiahlymi čistkami vedenými proti aristokratickým rodinám.
Michal IV. pochádzal z rodiny roľníkov z provincie Paflagónia (iný prepis: Paflagonia). V mladosti sa mal podľa dobových správ živiť falšovaním mincí. Na cisársky dvor sa dostal prostredníctvom svojho brata, eunucha a vysokého štátneho úradníka Jána Orfanotrofa. Stal sa cisárovým komorníkom a masérom, následne aj milencom cisárovej manželky Zoe. Roman si vzťah milencov nevšímal a i napriek upozorneniam od blízkych Michala z ničoho neupodozrieval, za čo zrejme mohla Michalova epilepsia. 11. apríla 1034 však Roman za záhadných okolnosti umrel a hneď na druhý deň sa Michal, i napriek počiatočnému odporu patriarchu Alexia, so Zoe oženil. Následne pod vplyvom svojho brata Jána, ktorý sa stal ministrom financií, cisárovnú Zoe uväznil v "gynaeceu" (ženských palácových komnatách) a vládol sám.
Už krátko po jeho nástupe musel Michal riešiť viacero vzbúr proti jeho nástupu a boje sa viedli aj na východných arabských hraniciach. Najväčším tu dosiahnutým úspechom bol zisk starodávneho kresťanského centra Edessy. V roku 1035 požiadal palermský emir Michala o pomoc, kvôli povstaniu jeho brata. Aj napriek následnej smrti emira boje na Sicílii pokračovali. V roku 1038 bola začatá výprava na čele s Georgiom Maniakom. Výpravy sa zúčastnil takisto aj manžel Michalovej sestry Štefan (Stefanos). V priebehu nasledujúceho roka boli vďaka Maniakovmu skvelému vedeniu dobyté mestá Palermo a Messina a podarilo sa ovládnuť takmer celú Sicíliu, avšak po tom, čo v roku 1040 roztržke medzi ním a Michalovým švagrom Štefanom bol Maniakes povolaný do Konštantínopola a uväznený. Veliteľom sa stal Stefanos, ktorého vedenie však bolo neúspešné a zmätok v byzantskej armáde využili Arabi. Najprv vypuklo povstanie, aby následne byzantskú armádu vytlačili z dobytých území, pričom nedobytá zostala len Messina.
V posledných rokoch svojej vlády Michal ťažko ochorel. Stále viac ho navyše trápili výčitky svedomia kvôli Romanovi a tak sa presunul do Solúna, kde prosil svätého Demetera o odpustenie. Jeho poslednou veľkou výpravou boli boje v Bulharsku, kde došlo k Deljanovmu povstaniu. Bulharskí bratranci Peter Deljan a Alusianos viedli Bulharov a vyhnali byzantskú armádu z území Bulharska. Následne sa však pohádali. Alusian dal Petrovi odseknúť nos a oslepil ho. To viedlo k oslabeniu bulharskej sily a Alusianos bol porazený. Michal krátko na to vstúpil do kláštora a 10. decembra 1041 umrel. Novým panovníkom sa stal jeho synovec Michal V., ktorého krátko pred jeho smrťou cisár s cisárovnou Zoe adoptovali.

</doc>
<doc id="378715" title="Cesta I. triedy 60 (Slovensko)" url="https://sk.wikipedia.org/wiki?curid=378715">
Cesta I. triedy 60 (Slovensko)

Cesta I. triedy 60 je cesta I. triedy na Slovensku tvoriaca mestský okruh číslo 1 v Žiline, ktorý odvádza tranzitnú dopravu z centra mesta. Celková dĺžka cesty je 6,48 km a v celej dĺžke je štvorpruhová a s výnimkou križovatky "Košická" obsahuje iba mimoúrovňové križovatky. Severnou časťou cesty medzi križovatkami Košická a Kragujevská prechádza európska cesta 50, v minulosti v časti trasy viedla aj európska cesta 75.
Cesta vznikla spojením pôvodného prieťahu cesty I/18, vnútorného obchvatu mesta I/18A a krátkeho úseku cesty I/11. 
Z mestského okruhu vychádzajú do jednotlivých smerov cesty I. triedy:
Priebeh.
Cesta je staničená proti smeru hodinových ručičiek a začína aj končí v križovatke s cestou I/61, vedúcej do mesta od Bratislavy zo západného smeru po ulici Kragujevská. Pokračuje južným smerom popod mimoúrovňovú križovatku Rondel a následne už ako ulica Mostná križuje I/64 od Prievidze, ktorá vedie po Rajeckej ceste. Stáča sa východným smerom a v hlbokom záreze vedie už ako Nemocničná, križuje niekoľko komunikácii a obchádza nemocnicu. Následne pri hypermarkete Tesco vchádza do najvýznamnejšieho dopravného uzla mesta, kde križuje ulicu Košická, privádzajúcu po ceste I/18 dopravu od Popradu. Pokračuje severovýchodným smerom po ulici Na Horevaží a v ľavotočivom oblúku križuje cestu II/583 na Terchovú. Pobrežím Váhu vedie západným smerom po križovatku s cestou I/11 od Ostravy, kde sa stáča na juhozápad a pokračuje mimoúrovňovou estakádou až na križovatku s Kragujevskou a cestou I/61, kde končí.
Stavebné úseky.
Žilina, estakáda.
Išlo o investičnú akciu na ceste I/11, ktorej účelom malo byť do budúcna prepojiť komunikačný systém mesta na diaľnice D1 a D3. Stavba bola projektovaná v kategórii MR 24,5 a merala 1,1 km. Dominantným objektom bola estakáda, ktorou sa dosiahlo kríženie s inými cestnými komunikáciami a železnicou. Súčasťou bola tiež mimoúrovňová križovatka s cestou I/18 (dnes I/61). Celková dĺžka hlavných vetiev predstavuje 1.154 m a križovatkových 405 m. Stavba prebehla v rokoch 1997 - 2000 za 476,6 mil. Slovenských korún, jej realizátorom bol Doprastav.
Žilina ľavobrežná, I. a II. etapa.
Išlo o novostavbu cesty I/18A v kategórii MR 23,5, ktorá bola rozdelená do 2 etáp. Súčasťou 1. etapy bolo nové napojenie cesty II/583 na pôvodnú cestu I/18. Stavba sa mala pôvodne začínať na mimoúrovňovej križovatke pri Žilinskej teplárni; táto však bola neskôr v rámci úspor zmenená na úrovňovú, svetelne riadenú. Ide pritom o jedinú úrovňovú križovatku na I/60. Dominantným objektom bol Most cez Váh na ceste II/583 dlhý 222,65 m. Celá I. etapa prebehla v rokoch 1996 - 2003, jej 2. časť (práve Most cez Váh na II/583) bola realizovaná Doprastavom v rokoch 1999 - 2000.

</doc>
<doc id="378834" title="Michal V." url="https://sk.wikipedia.org/wiki?curid=378834">
Michal V.

Michael V. Kalafates (* okolo 1015, Paflagónia† 24. august 1042, Chios) bol byzantský cisár v rokoch 10411042. Na trón nastúpil na trón po smrti svojho strýka, cisára Michala IV. Patagónskeho. Jeho prezývka Kalafates (možno preložiť ako Utesnovač) je odvodená od zamestnania jeho otca, ktorý bol pôvodne lodný remeselník, utesňovač lodných šróbov, a neskôr sa vďaka Michalovi IV. stal admirálom. Michael bol syn Štefana a Márie, sestry Michala IV. V roku 1040 bol svojim bezdetným strýkom a cisárovnou Zoe adoptovaný a povýšený na "kaisara". Po cisárovej smrti v roku 1041 prišiel Michal so svojim druhým strýkom Konštantínom na cisársky dvor a so súhlasom jeho adoptívnej matky Zoe sa stal cisárom. Konštantín sa hneď nato stal "domestikom" a spolu zosnovali zosadenie Michalovho ďalšieho strýka, neohrozeného ministra, eunucha Jána Orfanotrofa, ktorému celý paflagónsky rod vďačil za svoj kariérny vzostup. Orfanotrofos bol zatknutý a poslaný do kláštora a Michael hneď nato zrušil viaceré jeho predošlé rozhodnutia. Podobne sa zachoval aj voči ostatným členom svojho rodu, okrem svojho strýka Konštantína. Povolal späť všetkých šľachticov a dvoranov, ktorí boli počas Orfanotrofovej vlády prenasledovaní či zatknutí. Patrili medzi nich i budúci patriarcha Michael Kerullarios a vojvoda Georgios Maniakes. Maniakes bol okamžite poslaný na juh Talianska, kde mal odraziť útok Normanov. Následne sa chcel Michal spolu s Konštantínom zbaviť aj samotnej cisárovnej Zoe, ktorú obvinil z travičstva. 18. apríla 1042 bola Zoe zatknutá a v zmanipulovanom súdnom procese vyhnaná na Princove ostrovy v Marmarskom mori. Tento krok proti legitímnej dedičke Macedónskej dynastie však už ľud Michalovi neodpustil a proti vláde neobľúbených Paflagóncov povstal. Konštantín dal preto Zoe povolať naspäť do paláca, avšak i napriek tomu ľud spokojný nebol a žiadal Michaelovu abdikáciu a dosadenieTheodory, Zoeinej mladšej sestry na trón. Theodora bola proti svojej vôli povolaná z kláštora do Konštantínopola a spolu so svojou sestrou zvolená cisárovnou. Michael po svojej abdikácie chcel ujsť, no Konštantín ho prehovoril, aby ďalej bojoval o trón. Povstalci však 21. apríla 1042 zaútočili na palác a preto Michael a Konštantín boli nútení utiecť do Studijského kláštora, kde sa dúfajúc, že sa zachránia, stali mníchmi. Krátko potom sa však v kláštore objavil malý vojenský oddiel, ktorý vyviedol Michaela aj s Konštantínom z kláštora a obaja boli oslepení. Michael bol následne vyhnaný na ostrov Chios, kde 24. augusta 1042 zomrel.

</doc>
<doc id="378853" title="Náčelník Generálneho štábu Ozbrojených síl Slovenskej republiky" url="https://sk.wikipedia.org/wiki?curid=378853">
Náčelník Generálneho štábu Ozbrojených síl Slovenskej republiky

Náčelník Generálneho štábu Ozbrojených síl Slovenskej republiky je najvyššia vojenská funkcia v Ozbrojených silách Slovenskej republiky. Velí v rozsahu svojej pôsobnosti Generálnemu štábu Ozbrojených síl Slovenskej republiky a Ozbrojeným silám Slovenskej republiky. Pre túto funkciu je plánovaná najvyššia vojenská dôstojnícka hodnosť generál.
Od 7. mája 2018 je náčelníkom generálporučík Daniel Zmeko. Vymenovaný bol 26. apríla 2018. Predošlým náčelníkom bol od 6. mája 2014 Generál Ing. Milan Maxim Jeho funkčné obdobie skončilo 6. mája 2018.
Zástupcum náčelníka Generálneho štábu Ozbrojených síl SR je od roku 2020 generálporučík Ing. Ľubomír Svoboda. Funkciu zástupcu náčelníka Generálneho štábu Ozbrojených síl SR - náčelník štábu vykonáva od roku 2021 generálmajor Štefan Kovács.
Postavenie.
Velenie ozbrojeným silám je proces, v ktorom Náčelník Generálneho štábu Ozbrojených síl Slovenskej republiky vydáva v rozsahu svojej pôsobnosti vojenské rozkazy na zabezpečenie plnenia úloh ozbrojených síl. Velenie ozbrojeným silám odborne, organizačne a technicky zabezpečuje Generálny štáb. Na čele Generálneho štábu je náčelník Generálneho štábu, ktorý velí Ozbrojeným silám. Náčelníka generálneho štábu vymenúva a odvoláva prezident Slovenskej republiky na návrh vlády. Je podriadený ministrovi obrany, ktorému zodpovedá za výkon svojej funkcie.
Náčelník Generálneho štábu je vymenovaný na štyri roky; vymenovanie je obmedzené najviac na dve funkčné obdobia nasledujúce za sebou.
Práva.
Náčelník Generálneho štábu má počas vykonávania funkcie právo na bezplatné používanie jedného služobného motorového vozidla s prideleným vodičom alebo bez neho na vykonávanie funkcie alebo v súvislosti s ňou a na poskytnutie a používanie jedného služobného mobilného telefónu na zabezpečenie dosiahnuteľnosti v čase vykonávania funkcie. Limit bezplatného používania služobného mobilného telefónu určuje minister obrany. Peňažné náležitosti náčelníka generálneho štábu, ako aj nároky vyplývajúce zo služobného pomeru určuje minister obrany podľa osobitných predpisov.
Poznámka.
Pri bežnej komunikácii sa pre oficiálny výraz "Náčelník Generálneho štábu Ozbrojených síl Slovenskej republiky" používa skratka "N GŠ OS SR".
Externé odkazy.
Jednotný automatizovaný systém právnych informácií

</doc>
<doc id="378907" title="Peter Kopecký (hokejista)" url="https://sk.wikipedia.org/wiki?curid=378907">
Peter Kopecký (hokejista)

Peter Kopecký (* 19. január 1989) je slovenský hokejový útočník. Hráva na pozícii centra.
Klubový hokej.
Peter Kopecký je odchovancom klubu MHK Dubnica nad Váhom. Svoju premiéru v seniorskom hokeji absolvoval v sezóne 2007/08, keď nastúpil v extralige za reprezentáciu do 20 rokov na 12 stretnutí. V tejto sezóne odohral medzi mužmi ešte jedno stretnutie v 1. lige v drese HC Dukla Senica proti mužstvu ŠHK 37 Piešťany. V tomto stretnutí zaznamenal 1 gól a na ďalšie 2 prihral. Ďalších 40 stretnutí odohral za trenčianskych juniorov. V ďalšej sezóne odohral za reprezentáciu do 20 rokov v extralige 35 stretnutí. V tejto sezóne si zahral aj na Majstrovstvách sveta do 20 rokov, kde obliekol reprezentačný dres v 7 stretnutiach. Ďalšie tri sezóny hrával extraligu za Duklu Trenčín. V sezóne 2012/13 vystriedal v extralige až tri kluby. Sezónu začal v Trenčíne, neskôr hral v Banskej Bystrici a dokončil ju v Žiline. Pred sezónou 2013/14 podpísal zmluvu s francúzskym klubom Val Vanoise, ktorý hrá tretiu najvyššiu francúzsku súťaž. Po jednej sezóne vo Francúzsku prestúpil do nórskeho klubu Nes Ishockeyklubb v 1. divízii, čo je 2. nórska liga. Po skončení sezóny v Nórsku si išiel predĺžiť sezónu na Nový Zéland, kde podpísal zmluvu s klubom Canterbury Red Devils. Sezónu 2015/16 opäť odohral v drese nórskeho klubu Nes Ishockeyklubb.

</doc>
<doc id="379157" title="Sčítanie obyvateľov, domov a bytov" url="https://sk.wikipedia.org/wiki?curid=379157">
Sčítanie obyvateľov, domov a bytov

Sčítanie obyvateľov, domov a bytov je od roku 2001 oficiálny názov sčítania obyvateľstva na Slovensku. 
Názov.
Na Slovensku sa prvé sčítania označovali ako konskripcie alebo súpisy ľudu (pôvodne z nem. Volkskonskription), neskôr sa oficiálne sčítania obyvateľstva do roku 1950 označovali ako Sčítanie ľudu (pôvodne z nem. Volkszählung), od roku 1961 bol názov Sčítanie ľudu, domov a bytov a od roku 2001 "Sčítanie obyvateľov, domov a bytov". V Česku sa aj dnes ešte sčítanie oficiálne volá Sčítání lidu, domů a bytů.
Dejiny.
Na území dnešného Slovenska sa prvé čiastočné sčítanie uskutočnilo v roku 1715 a prvé sčítanie všetkých obyvateľov sa uskutočnilo v rokoch 1784 až 1787 v Uhorsku za vlády Jozefa II. Moderné sčítania začali až od roku 1869, kedy sa konalo prvé moderné sčítanie ľudu, od ktorého sa ďalšie sčítania ľudu uskutočňovali podľa zásad, ktoré stanovili medzinárodné štatistické kongresy v desaťročných intervaloch.
Prvé sčítanie samostatného Slovenska sa konalo v roku 2001, ktoré zabezpečil v plnom rozsahu Štatistický úrad Slovenskej republiky, ktorý všetky ďalšie sčítania od toho roku vykonáva. Na Slovensku sa sčítavanie koná každých 10 rokov. V sčítaní obyvateľov, domov a bytov v roku 2011 si po prvý raz v histórii mohli obyvatelia vybrať, či sčítacie formuláre vyplnia v listinnej podobe alebo v elektronickej forme.
Sčítanie obyvateľov, domov a bytov v roku 2021 je prvé elektronické sčítanie obyvateľstva na Slovensku. Obyvatelia sa môžu sčítať sami prostredníctvom webovej stránky scitanie.sk alebo cez mobilnú aplikáciu "SODB 2021". Sčítanie obyvateľov samovyplnením formulára prebieha od 15. februára do 31. marca 2021. Asistované sčítanie bude od apríla do konca októbra 2021. Sčítanie domov a bytov prebehlo od 1. júna 2020 do 15. februára 2021.

</doc>
<doc id="379185" title="Hvannasund" url="https://sk.wikipedia.org/wiki?curid=379185">
Hvannasund

Hvannasund (dánsky: Kvannesund, starší názov Quannesund) je dedina na Faerských ostrovoch, čo je autonómna oblasť v Dánsku.
Poloha.
Hvannasund sa nachádza na západnom pobreží ostrova Viðoy. Súsedí s dedinou Norðdepil, ktorá je na ostrove Borðoy. Dediny sú vzájomne prepojené pomocou priehrady. Severne od Hvannasundu ležia veľký popraskané skaly majúce názov Skrudhettan. Stará legenda hovorí, že skaly sa rozpadli vo chvíli, keď sa Ježiš narodil.
Zaujímavosti.
Dňa 26. mája 2008 zasiahlo osadu mini-tsunami. Katastrofa sa však obišla bez zranení či stratách na životoch.
Dňa 3. septembra 2008, mestská rada vyhlásila, že sa bude konať referendum o zlúčení osady Hvannasund s mestom Klaksvík. Referendum sa konalo 17. septembra. Z celkového počtu 321 oprávnených, 278 hlasovalo. Výsledkom bolo 68 za, 208 proti a 2 hlasovacie lístky boli prázdne, a tak bolo spojenie odmietnuté.
Externé odkazy.
Oficiálna stránky mesta

</doc>
<doc id="379205" title="Grécka kolonizácia" url="https://sk.wikipedia.org/wiki?curid=379205">
Grécka kolonizácia

Grécka kolonizácia (v staroveku) bolo zakladanie nových gréckych osád mimo pôvodného gréckeho územia. Prebiehala v dvoch hlavných vlnách: zhruba 1100 – 900 a potom 754 – 535 pred Kr. Dôvodom kolonizácie bolo okrem iného aj preľudnenie gréckeho pobrežia, nedostatok ornej pôdy a potravín a potreba ochrany obchodných ciest a odbytísk.
Príčiny kolonizácie.
Príčiny tzv. veľkej gréckej kolonizácie boli rôzne: v prvom rade to bol relatívny nedostatok pôdy. Od polovice 8. storočia pred Kr. narastal počet obyvateľov v Grécku, okrem toho veľkú časť pôdy sústreďovala vo svojich rukách aristokracia. V tomto období sa v Grécku rozvíjala remeselná výroba, ale v Grécku bol nedostatok surovín (predovšetkým chýbali kovy), preto osídľovali Gréci územia, kde sa nachádzali kovové rudy. S rozvojom remesiel súviselo aj hľadanie odbytísk. Takisto sa zvyšovalo politické napätie v najvyspelejších mestských štátoch (rodová aristokracia na jednej strane proti remeselníkom a obchodníkom na druhej strane), pričom porazená strana sa obyčajne vysťahovala a založila nové mesto.
Prvá vlna kolonizácie.
Prvá vlna kolonizácie prebiehala súčasne s usadzovaním sa Grékov na Balkánskom polostrove smerom na Východ na západnom pobreží Malej Ázie. Jednotlivým kmeňom v Grécku zodpovedalo aj osídlenie od severu na juh: najsevernejšie sa usadili Aitóli, v strednej časti Ióni (tzv. Iónia) a najjužnejšie sa usadili Dóri. Tieto oblasti však osídľovali Gréci aj neskoršie.
Druhá vlna kolonizácie.
Takzvaná „Veľká kolonizácia“ už prebiehala v celom Stredomorí aj v oblasti Čierneho mora. Datuje sa zhruba medzi rokmi 755 – 535. Grécke mestá vtedy kolonizovali oblasti ako južná Galia (založenie Marseille), južné Taliansko a Sicília (Veľké Grécko), Kyrenaiku a Čierne more (Tauris, Kolchis). Existovali dva typy kolónií: "apoikiai" a "emporia". Prvé boli mestské štáty samy o sebe, druhé len grécke obchodné kolónie.
Dôsledky.
Na jednej strane podporila kolonizácia šírenie helenizmu a rozmach gréckeho obchodu. Na druhej strane došlo k prílivu lacného tovaru a potravín na grécku pevninu a masovému upadaniu obyvateľstva gréckych poleis do dlhového otroctva, čo viedlo k zväčšovaniu sociálneho napätia.

</doc>
<doc id="379418" title="Majstrovstvá klubov FIFA 2012" url="https://sk.wikipedia.org/wiki?curid=379418">
Majstrovstvá klubov FIFA 2012

Majstrovstvá klubov FIFA 2012 bol deviaty ročník majstrovstiev klubov FIFA a už po šiestykrát sa uskutočnil v Japonsku. Turnaj sa začal 6. decembra a skončil 18. decembra. Víťazom sa stal brazílsky klub Corinthians, keď vo finále porazil anglický klub Chelsea FC 1 - 0. Najlepším strelcom sa stal Argentínčan César Delgado a Japonec Hisato Satō s dvoma gólmi. Najužitočnejším hráčom turnaja sa stal Brazílčan Cássio Ramos. Zápas o tretie miesto vyhral mexický klub C.F. Monterrey.

</doc>
<doc id="379590" title="Oprah Winfreyová" url="https://sk.wikipedia.org/wiki?curid=379590">
Oprah Winfreyová

Oprah Gail Winfreyová (* 29. január 1954) je známa americká moderátorka, herečka a vydavateľka časopisu. Uvádzala populárnu "Oprah Winfrey Show", je mnohonásobnou držiteľkou ceny Emmy a bola nominovaná na Oscara. Je považovaná za najbohatšiu Afroameričanku 20. storočia a najväčšiu afroamerickú filantropku všetkých dôb.
Magazín "Forbes" ju označil za najvplyvnejšiu svetovú celebritu. Jej fanúšikovia (vrátane Michaela Moorea) chceli, aby Oprah v roku 2004 aj 2008 kandidovala na úrad prezidenta Spojených štátov. Oprah sa však k tomu nevyjadrila. V amerických prezidentských voľbách 2008 využil jej popularitu demokratický kandidát Barack Obama, ktorého otvorene podporovala.

</doc>
<doc id="379605" title="Majstrovstvá sveta v curlingu" url="https://sk.wikipedia.org/wiki?curid=379605">
Majstrovstvá sveta v curlingu

Majstrovstvá sveta v curlingu je najvyššie medzinárodné podujatie národných družstiev v curlingu, ktoré riadi Svetová curlingová federácia (WCF). Ich dejiny siahajú do roku 1959, kedy sa v Škótsku konali prvé majstrovstvá sveta mužov, vtedy pod názvom "Škótsky pohár". Až o 20 rokov neskôr sa, opäť v Škótsku, konali majstrovstvá sveta žien. MS prebiehajú každoročne. Dominujú na nich krajiny Severnej Ameriky a Severnej Európy, ktoré do roku 2018 získali spolu 52 zlatých medailí (z 60) v mužskej a 29 (zo 40) v ženskej kategórii.

</doc>
<doc id="379614" title="HC Mikron Nové Zámky" url="https://sk.wikipedia.org/wiki?curid=379614">
HC Mikron Nové Zámky

HC Nové Zámky je slovenský hokejový klub v Nových Zámkoch, ktorý od sezóny 2016/17 pôsobi v Tipsport Lige.
História.
Na jar 2011 vznikol nový hokejový klub HC Nové Zámky s.r.o., ktorý zastrešuje seniorský hokej v Nových Zámkoch a úzko spolupracuje pri výchove mládeže v združenom klube HK Lokomotíva Nové Zámky. HC Nové Zámky sa v roku 2011 uchádzali o účasť v 1. hokejovej lige administratívnym krokom, odkúpením licencie od MHK Dolný Kubín, čo zo začiatku riadiaci orgán akceptoval, no vo finálnej fáze riadiaci orgán bezprecedentne zamietol vstup Nových Zámkov do 1. hokejovej ligy.
Následne sa klub na základe povolenia SZĽH prihlásil do medzinárodnej MOL ligy. Hneď v prvej sezóne sa Nové Zámky prebojovali do semifinále, kde však prehrali s klubom HSC Csíkszereda. Nasledujúcu sezónu 2013/14 sa už HC Nové Zámky stali víťazom MOL Ligy. V sezóne 2014/15 sa opäť prebojovali do finále, kde však nestačili na Miškolc JJSE.
HC Nové Zámky pôsobili aj 2. hokejovej lige, ktorú v sezóne 2014/15 vyhrali. Po splnení štandardných podmienok v sezóne 2015/16 nahradili v 1. hokejovej lige klub MŠHK Prievidza, ktorý sa zo súťaže k 26. novembru 2014 odhlásil a bol považovaný za zostupujúce mužstvo. V sezóne 2015/16 klub opustil MOL ligu a začal hrať 1. hokejovú ligu na Slovensku.
Ako nováčik v sezóne 2015/16 obsadili HC Nové Zámky v 1. hokejovej lige po základnej časti druhé miesto so ziskom 90 bodov. V prvom kole play-off triumfovali nad HC DUKLA Senica 3:1 na zápasy a v semifinále narazili na MHK32 Liptovský Mikuláš. Cez Liptovský Mikuláš prešli hľadko, 3:0 na zápasy a s istotou účasti v baráži o Tipsport Ligu vo finále vyzvali HC 46 Bardejov. Vo finálovej sérii triumfovali 3:2 na zápasy a stali sa víťazom 1. hokejovej ligy v sezóne 2015/16.
Postupom do finále 1. hokejovej ligy si Novozámčania zabezpečili postup do play-out (baráže) Tipsport Ligy 2015/16. Spolu s HC Nové Zámky sa v play-out predstavil aj ich finálový súper, HC 46 Bardejov a deviate mužstvo Tipsport Ligy, ŠHK 37 Piešťany. HK 36 Skalica sa z Tipsport Ligy odhlásila a tak sa play-out odohralo s tromi mužstvami. Tabuľku play-out ovládli HC Nové Zámky so ziskom 13 bodov a stali sa prvým postupujúcim do Tipsport Ligy 2016/17. Na druhom, postupovom mieste sa umiestnili s 12 bodmi ŠHK 37 Piešťany a na poslednom, nepostupovom mieste s 11 bodmi HC 46 Bardejov.
Káder mužstva v sezóne 2020/21.
Tréneri.
Hlavný tréner- Gergely Majoross
Asistent trénera- Marek Dubec 
Tréner brankárov a vedúci mužstva- Stanislav Petrík
Brankári: Henri Kiviaho, Jakub Lackovič
Obrancovia: Michal Roman, Samuel Hain, Martin Šeliga, Samuel Fereta, Peter Mikuš, Markus Västilä, Matúš Holenda
Útočníci:
Juraj Jurík, Slater Doggett,
Patrik Rogoň, Patrik Števuliak, Martin Andrisík, Richard Ondrušek, Viktor Petrík, Janne Seppänen, Tibor Varga, Samuel Zahradník, Juraj Majdan, Steven Iacobellis, Marcel Holovič, Petr Obdržálek, Dávid Okoličány

</doc>
<doc id="379684" title="Muhammad ibn Abd al-Karím al-Chattábí" url="https://sk.wikipedia.org/wiki?curid=379684">
Muhammad ibn Abd al-Karím al-Chattábí

(Muhammad ibn) Abd al-Karím al-Chattábí (presnejší prepis: (Muhammad ibn) Abdu 'l-Karím al-Chattábí, iný prepis: (Muhammad ibn) Abdalkarím al-Chattábí, meno v prepise podľa miestneho nárečia: "Abd el-Karím/Abdelkarím"; * 1881 alebo 1882, Ahdir, Maroko – 6. alebo 7. február 1963, Káhira, Egypt) bol marocký emir a bojovník za nezávislosť. Stál na čele berberského povstania proti španielskym a francúzskym kolonizátorom. V roku 1921 porazil Španielov (čo viedlo v tejto krajine k následným politickým otrasom a vzniku vojenskej diktatúry) a stal sa prezidentom Rífskej republiky, no v roku 1926 ho zajali Francúzi a deportovali na ostrov Réunion. Prepustený bol až v roku 1947 a následne sa mu podarilo získať azyl v Egypte, kde v rokoch 1948 – 1956 stál na čele Výboru pre oslobodenie arabského Magribu.

</doc>
<doc id="379720" title="Baškirčina" url="https://sk.wikipedia.org/wiki?curid=379720">
Baškirčina

Baškirčina (staršie: baškírčina; po baškirsky башҡорт теле - başqort tele, ) je turkický jazyk.
Hovoriaci.
Podľa sčítania obyvateľstva žilo v Sovietskom zväze v roku 1989 1 047 000 baškirských rodených hovoriacich. Ďalších 26 737 uviedlo, že baškirčinu používa ako svoj druhý jazyk. Približne 30 000 Baškircov používalo ako materský jazyk tatárčinu.
Baškirskí hovoriaci žijú prevažne v ruskej republike Baškirsko a v susednom Tatársku a Udmurtsku. Významný počet žije tiež v Permskom kraji a v Čeľabinskej, Orenburskej, Sverdlovskej a Kurganskej oblasti. Veľké baškirské menšiny žijú tiež v Kazachstane a Uzbekistane.
Písmo a dialekty.
Hoci majú Baškirci pôvod medzi ugrickými alebo fínskymi kmeňmi, spočiatku prijali (pra) bulharský jazyk. Po mongolskej invázii do Ruska prevládol jazyk kmeňov zlatej hordy kypčačtina.
Moderná baškirčina rovnako ako jej podobná tatárčina vychádza z kypčackej skupiny jazykov. Dnes má mnoho dialektov tatárčine podobných a v minulosti Baškirci tatárčinu používali aj ako písaný jazyk. V 15. storočí bola nahradená čatagajčinou (alebo jej starým tatárskym variantom) ktorá bola používaná do roku 1923. Tak tatárčina, ako aj čatagajčina používali na zápis arabské písmo.
V roku 1923 bol pre baškirčinu vytvorený systém zápisu a z niekoľkých tatárskych dialektov aj literárny jazyk. Najprv sa používala upravená arabská abeceda, v roku 1930 bola nahradená abecedou založenou na latinke, ktorá bola v roku 1938 nahradená upravenou cyrilikou.

</doc>
<doc id="379723" title="Bet" url="https://sk.wikipedia.org/wiki?curid=379723">
Bet

Bet () a Vet sú dve mená druhého písmena hebrejskej abecedy. Má podobu ב. Rovnaký názov nesú aj zodpovedajúce písmena v príbuzných písmach, fenické , aramejské a sýrske ܒ. Príbuzným písmenom v arabskom písme je bá písané ب.
Základnou zvukovou podobnou písmena je znelá bilabiálna plozíva (značenie ), čiže slovenské "b".
Z fenického bet sa vyvinula grécka beta a neskôr aj B v latinke a В a Б v cyrilike.
Hebrejské Bet a Vet.
V hebrejčine slúži písmeno k vyjadreniu dvoch rôznych hlások, okrem môže znamenať tiež znelú labiodentálnu frikatívu, . K rozlíšeniu sa používa bodka zvaná dageš, ktoré sa v prípade výslovnosti píše doprostred písmena, zatiaľčo v prípade výslovnosti chýba.
Najobvyklejšie mená písmena "bet" a "vet" zodpovedajú tomuto dvojitému použitiu. V Aškenázskej výslovnosti hebrejčiny mimo Izrael sa niekedy používa názov "bejs" a "vejs" a medzi niektorými Židmi a v akademických kruhoch sú tiež obvyklé mena "beth" a "veth".
Pri použití ako číslovka aj v rámci gematrie má hodnotu 2.

</doc>
<doc id="379724" title="Alef" url="https://sk.wikipedia.org/wiki?curid=379724">
Alef

Alef (, symbol א) je prvé písmeno hebrejského písma. Zároveň je to aj prvé písmeno príbuzného fenického písma, kde má však podobu . Ekvivalentom v príbuznom arabskom písme je písmeno alif (podoba ا) a v sýrskom álaf (podoba "ܐ").
Alef je príbuzné s gréckym písmenom alfa, ktoré sa vyvinulo z fenického alefu, a ktoré je naopak predkom písmena A z latinky a písmena А z cyriliky.
Predpokladá sa, že alef samotný sa vyvinul zo západosemitského výrazu pre „vola“ a jeho podoba že vznikla z protosinajského písmena odvodeného z egyptského hieroglyfu pre hlavu vola:
 F1 
Využitie v hebrejčine.
Zvukovou podobou písmena v klasickej hebrejčine bol ráz (), čo sa obyčajne prepisuje ako ʾ (Unicode znak U+02BE). V modernej hebrejčine môže reprezentovať aj ráz, ale používa sa aj v situácii, kedy sám o sebe nereprezentuje žiadny zvuk, ten je potom daný len pridruženou samohláskou.
V rámci systému hebrejských číslic aj v rámci gematrie má hodnotu 1, použitý na začiatku zápisu letopočtu židovského kalendára má význam 1000 (napríklad א'תשנ"ד je zapísané arabskými číslicami 1754).
Využitie v matematike.
V teórii množín sa alef používa na označenie funkcie Alef, ktorá ordinálnemu číslu formula_1 priradí kardinálne číslo predstavujúce formula_1-tú najmenšiu nekonečnú mohutnosť.
Reprezentácia v počítači.
V syntaxi typografickom systéme LaTeX (a teda aj pri vkladaní matematických vzorcov napríklad do MediaWiki) možno alef zapísať pomocou príkazu codice_1.

</doc>
<doc id="379732" title="Nynorsk" url="https://sk.wikipedia.org/wiki?curid=379732">
Nynorsk

Nynorsk () alebo zriedkavo nová nórčina či novonórčina je jeden z dvoch oficiálnych spisovných variantov nórčiny, druhým je bokmål. Štandardný jazyk vytvoril Ivar Aasen uprostred 19. storočia a poskytol tak nórsku alternatívu k dánčine, ktorou sa obyčajne písalo v tom čase v Nórsku. Nynorsk patrí spolu s islandčinou a faerčinou medzi západné severogermánske jazyky.
27 % nórskych samospráv udáva nynorsk ako svoj oficiálny jazykový tvar, čo je okolo 12 % nórskej populácie. Nynorsk je hlavným jazykovým tvarom štyroch okresov: Rogaland, Hordaland, Sogn og Fjordane a Møre og Romsdal, ktoré spolu tvoria región Západné Nórsko.
Dejiny.
Špecifická jazyková situácia v Nórsku je dôsledkom historického vývoja. Od roku 1397, kedy prešlo Nórsko pod dánsku nadvládu, sa hlavným jazykom Nórska stala príbuzná dánčina, ktorá postupne vytlačila nórčinu zo všetkých oblastí úradného konania. V mestách vznikali nárečia, v ktorých prevažovala dánska slovná zásoba a morfológia a zároveň nórska fonetika a syntax. Na vidieku sa však hovorilo nárečiami, ktoré boli výsledkom vývoja starej nórčiny.
Dánčina sa používala až do krátkeho osamostatnenia a pripojenia Nórska ku Švédsku v roku 1814. V tom období vznikli dva hlavné myšlienkové prúdy, ktorých cieľom bolo vytvorenie spisovného nórskeho jazyka. Jeden z týchto smerov vychádzal z nárečia vidieckeho obyvateľstva, z ktorých bol neskôr vytvorený landsmål – dnešná nová nórčina. Druhý smer rozvíjal jazyk dánsko-nórsky, ktorý bol používaný ako úradný.
Základy landsmålu (vtedajším pravopisom "landsmaal") vytvoril lingvista-samouk Ivar Aasen. Jeho zásadné práce sú "Det norske Folkesprogs Grammatik" (1848; Gramatika nórskych nárečí) "Ordbog over det norske Folkesprog" (1850; Slovník nórskych nárečí). Na základe svojich výskumov nórskych nárečí tak vytvoril jazykovú normu. Jazyková otázka sa predovšetkým v 70. rkoch stala predmetom politického boja. Ako druhý úradný jazyk bol landsmål uznaný nórskym parlamentom v roku 1885 – po víťazstve ľavicovej strany Venstre Johana Sverdrupa vo voľbách v roku 1882. Od roku 1892 je vyučovaný v školách.
Počas 20. storočia bol spisovný štandard landsmålu niekoľkokrát reformovaný. V roku 1917 bolo zavedené používanie písmena "å" (vysl. ako miesto pôvodného digrafu "aa". V roku 1929 bol landsmål premenovaný na nynorsk (nová nórčina). Reformy z roku 1917 a najmä 1938 zaviedli používanie hlavných a vedľajších tvarov slov. Cieľom bolo zblíženie s bokmålom a východonórskymi nárečiami – pôvodný štandard vychádzal z nárečí používaných v Západnom Nórsku. Zblíženie bokmålu a novej nórčiny malo viesť k vytvoreniu jednotnej obecnej nórčiny ("samnorsk"). Proti týmto snahám sa však postavil v 50. rokoch silný odpor, najmä na strane používateľov bokmålu. Od tejto myšlienky bolo nakoniec počas 70. rokov upustené. V roku 1959 bola zavedená tzv. učebnicová norma, ktorá určila, ktoré tvary sa smú používať v školských učebniciach. Odvodené zmeny pravopisu boli vykonané aj v ďalších rokoch, posledná reforma je z roku 2005.

</doc>
<doc id="379737" title="Družstvo (vojenská jednotka)" url="https://sk.wikipedia.org/wiki?curid=379737">
Družstvo (vojenská jednotka)

Družstvo je malá vojenská jednotka, ktorá spadá väčšinou pod čatu a môže sa ďalej deliť na sekcie, prípadne na taktické tímy. Jedno pechotné družstvo má približne 12 vojakov, ale podľa štátov, druhu vojska a doby sa početný stav družstva pohybuje od 6-20 vojakov. V tankovom vojsku tvorí jedno družstvo jednu posádku vozidla, väčšinou 4-6 mužov. Družstvo je najmenšou jednotkou moderných armád. Ako označenie jednotky sa však používa aj v iných zložkách, napr. v hasičskom zbore.
Veliteľom družstva je väčšinou poddôstojník, spravidla desiatnik alebo rotný, v niektorých prípadoch nižší dôstojník – podporučík.

</doc>
<doc id="379985" title="Othniel Charles Marsh" url="https://sk.wikipedia.org/wiki?curid=379985">
Othniel Charles Marsh

Othniel Charles Marsh (* 29. október 1831, Lockport, New York, USA – † 18. marec 1899, New Haven, Connecticut) bol americký paleontológ. Marsh je považovaný za jedného z najprominentnejších vedcov v odbore paleontológie. Pripisujú sa mu objavy a opisy mnohých nových druhov a teórií pôvodu vtákov.
Od 70. rokov do 90. rokov 19. storočia súperil so svojim rivalom, paleontológom Edwardom Drinkerom Copom v konflikte dnes známom ako vojny kostí.
Životopis.
Mladosť.
Narodil sa v Lockporte do skromnej rodiny, avšak, jeho strýko George Peabody bol bohatý bankár a filantrop. Promoval v roku 1856 na Phillips Academy a v roku 1860 na Yale College.
Neskôr študoval geológiu a mineralógiu na Sheffield Scientific School a potom paleontológiu a anatómiu v Berlíne, Heidelbergu a Breslaue. V roku 1866 sa vrátil do Spojených štátov a bol menovaný profesorom paleontológie stavovcov na univerzite v Yale. Svojho strýka presvedčil, aby zriadil "Peabodyho prírodovedné múzeum Yalskej univerzity".
Kariéra.
Marsh a jeho početní zberatelia kostí odkryli okolo 500 nových druhov fosílnych zvierat, ktoré následne všetky pomenoval. V máji roku 1871 odkryl Marsh prvú fosíliu vtákojaštera nájdenú v Amerike. Našiel aj rané kone, lietajúce plazy, dinosaurov z obdobia Jury a Kriedy (napr. "Apatosaurus" a "Allosaurus") a opísal vtákov s ozubeným zobákom z Kriedy (napr. "Ichthyornis" a "Hesperornis").
Marsh je známy pre súperenie zvané vojny kostí, ktoré viedol proti paleontológovi Edwardovi Drinkerovi Copovi. Vďaka tomuto horlivému súťaženiu medzi dvoma vedcami sa objavilo a zdokumentovalo viac ako 130 nových druhov dinosaurov. Vojnu kostí nakoniec vyhral Marsh, ktorý našiel 80 nových druhov dinosaurov, zatiaľ čo Cope našiel „len“ 56. Cope to nezobral ľahko a „vojna“ medzi nimi pokračovala po mnoho ďalších rokov vo vedeckých časopisoch.
Smrť.
Zomrel 18. marca v roku 1899. Bol pochovaný na Grove Street Cemetery v meste New Haven.
Odkaz.
Marsh pomenoval nasledujúce rody dinosaurov: "Allosaurus" (1877), "Ammosaurus" (1890), "Anchisaurus" (1885), "Apatosaurus" (1877), "Atlantosaurus" (1877), "Barosaurus" (1890), "Camptosaurus" (1885), "Ceratops" (1888), "Ceratosaurus" (1884), "Claosaurus" (1890), "Coelurus" (1879), "Creosaurus" (1878), "Diplodocus" (1878), "Diracodon" (1881), "Dryosaurus" (1894), "Dryptosaurus" (1877), "Labrosaurus" (1896), "Laosaurus" (1878), "Nanosaurus" (1877), "Nodosaurus" (1889), "Ornithomimus" (1890), "Pleurocoelus" (1891), "Priconodon" (1888), "Stegosaurus" (1877), "Torosaurus" (1891), "Triceratops" (1889). 
Nazval podrady: Ceratopsia (1890), Ceratosauria (1884), Ornithopoda (1881), Stegosauria (1877), a Theropoda. Tiež pomenoval aj čeľade: Allosauridae (1878), Anchisauridae (1885), Camptosauridae (1885), Ceratopsidae (1890), Ceratosauridae, Coeluridae, Diplodocidae (1884), Dryptosauridae (1890), Nodosauridae (1890), Ornithomimidae (1890), Plateosauridae (1895), a Stegosauridae (1880). Taktiež nazval aj mnoho druhov dinosaurov.
Dinosaurí rod "Othnielia" bol pomenovaný v roku 1977 P. Galtonom na počesť Marshovi, ako bol aj druh "Marshosaurus bicentesmus" (Madsen, 1976).
Vďaka Marshovým nálezom vzniklo pôvodné jadro kolekcie Yale's Peabody Museum. V múzeu Great Hall dominuje prvá fosílna kostra "Apatosaura", ktorého objavil (avšak pomenoval ho "Brontosaurus").
Svoj dom v meste New Haven daroval Yalovej univerzite v roku 1899. Dom Othniela C. Marsha, dnes známy ako Marsh Hall je národná historická pamiatka. Základy sú dnes známe ako Marsh Botanical Garden.

</doc>
<doc id="380042" title="Anglická Wikipédia" url="https://sk.wikipedia.org/wiki?curid=380042">
Anglická Wikipédia

Anglická Wikipédia je jazyková verzia Wikipédie v angličtine. Bola založená dňa 15. januára 2001 a v auguste 2009 dosiahla 3 milióny článkov. Hranicu 4 milióny článkov dosiahla v júli 2012. Anglická Wikipédia je prvá, najstaršia verzia Wikipédie, a ostáva najväčšou s takmer trikrát väčším počtom článkov ako druhá najväčšia, nemecká Wikipédia. V júli 2012 približne 17,8 % článkov všetkých Wikipédií patrilo anglickej verzii, ale toto percento sa už od novembra 2002 (z vtedajších 77 %) postupne znižuje z dôvodu rastu ostatných verzií Wikipédie.
Wikipédia v zjednodušenej angličtine (Simple English Wikipedia) je variácia s článkami, v ktorých sú použité zjednodušené vety a slová.
Prispievatelia a rast počtu článkov.
Vzhľadom na veľké odlišnosti v anglofónnom svete, odkiaľ pochádza väčšina prispievateľov, sú články písané niekedy britskou, niekedy americkou alebo austrálskou angličtinou. Väčšinou platí pravidlo, že článok o oblasti, kde sa hovorí určitou verziou angličtiny, je ňou aj napísaný. Pretože najmä v USA je – na rozdiel od zvyšku sveta – väčšinou obyvateľstva preferovaná britsko-americká sústava jednotiek, všetky údaje musia byť preto uvádzané aj v metrickej aj v anglo-americkej sústave.
V roku 2007 do anglickej Wikipédie prispievalo 52 % používateľov z USA, 16 % zo Spojeného kráľovstva, 7,3 % z Kanady a 4,4 % z Austrálie.
Anglická Wikipédia dosiahla 6 000 000 registrovaných používateľských účtov dňa 23. januára 2021.
Každý mesiac je vytvorených okolo 250 000 nových účtov, pričom toto číslo rastie. Okolo 800 000 redaktorov upravilo Wikipédiu viac ako desaťkrát.

</doc>
<doc id="380111" title="Betakarotén" url="https://sk.wikipedia.org/wiki?curid=380111">
Betakarotén

Betakarotén alebo β-karotén alebo provitamín A je významný karotenoid (teda izoprenoid), ktorý v mnohých organizmoch slúži buď ako žltočervené farbivo, alebo v živočíchoch ako prekurzor vitamínu A. Z jednej molekuly betakaroténu vznikajú dve molekuly vitamínu A.
Zdravie.
Betakarotén v ľudskom tele funguje ako antioxidant. Pri jeho nedostatku sa zvyšuje riziko rakoviny a klesá celková obranyschopnosť organizmu. Ak nie je telu dodávaný ani vitamín A, nie je z čoho tento vitamín vyrábať, a to so sebou nesie významné zdravotné riziká. Pri predávkovaní betakaroténom (na rozdiel od vitamínu A) nehrozia žiadne vážnejšie zdravotné problémy.
Vedľa prírodného betakaroténu, obsiahnutého prevažne v zelenine, sa vyrába syntetický betakarotén, ktorý sa používa do komerčných potravinových doplnkov a kozmetických výrobkov. Syntetický betakarotén má inú štruktúru molekuly ("all trans"-konjugovaný systém dvojných väzieb) než prírodný. Preukázalo sa, že syntetický betakarotén pôsobí inak na ľudský organizmus než prírodný, a to skôr negatívne. V jednej rozsiahlej štúdii o vplyve betakaroténu na incidenciu nádorov u fajčiarov syntetický betakarotén výskyt nádorov pľúc zvyšoval, zatiaľ čo veľa štúdií sledujúcich vplyv prírodného betakaroténu na incidenciu nádorov rôznych orgánov preukazovalo zníženie incidencie nádorov. Podľa Svetovej zdravotníckej organizácie (WHO) syntetický betakarotén patrí tiež k látkam, ktoré zvyšujú riziko srdcovo-cievnych ochorení.

</doc>
<doc id="380119" title="Saláh Abd as-Sabbúr" url="https://sk.wikipedia.org/wiki?curid=380119">
Saláh Abd as-Sabbúr

Saláh Abd as-Sabbúr alebo Saláh Abdassabúr (; * 3. máj 1931, Zagazig, Egypt† 14. august 1981, Káhira, Egypt) bol egyptský básnik, dramatik, literárny kritik a prekladateľ, predstaviteľ arabského (literárneho) modernizmu a hnutia voľného verša v arabskej poézii.
Tvorba.
Venoval sa predovšetkým poézii. Bol jedným z tvorcov arabskej veršovanej drámy, novej školy v arabskej literatúre. Jeho poézia predstavovala úplne nový prvok vo vývoji egyptskej a arabskej poézie a mala výrazný vplyv na poetickú tvorbu v tejto kultúrnej oblasti.
Literárne debutoval básnickou zbierkou "an-Nás fí biládí" („Ľudia v mojej krajine“, 1956), ktorá sa vyznačuje svojráznym pohľadom na egyptskú spoločnosť prelomových rokov po egyptskej revolúcii roku 1952. Vydal viacero básnických zbierok a veršovaných drám, z ktorých najznámejšia je "Ma’sát al-Halládž" („Martýrium al-Halládž“ resp. „Haládžova tragédia“, 1965) o arabskom mystikovi 9. storočia umučenom v Bagdade.
Venoval sa tiež prekladom diel Henrika Ibsen, Davida Herberta Lawrenca a i.
Vybraná personálna bibliografia.
Básnické zbierky.
Vybrané básne Saláha Abd as-Sabbúra boli publikované v českom preklade Karla Petráčka v zbierke "Zelená lampa poezie" (1974).

</doc>
<doc id="380195" title="Port Elizabeth" url="https://sk.wikipedia.org/wiki?curid=380195">
Port Elizabeth

Port Elizabeth je jedným z najväčších miest v Južnej Afrike, ktoré sa nachádza v provincii Eastern Cape, 770 km východne od Kapského Mesta. Mesto leží 16 km pozdĺž Algo Bay a je jedným z hlavných prístavov Južnej Afriky.
Názov mesta je často skracovaný na "PE". Je tiež prezývané „Priateľské mesto“ alebo „Windy City“. Je tiež označované ako hlavné mesto vodných športov.
Port Elizabeth ako mesto bolo založené roku 1820 na domoch britských osadníkov na zaistenie hraničnej oblasti medzi provinciou Cape a Xhosa. Teraz je súčasťou Nelson Mandela Bay Metropolitan Municipality, ktoré obýva viac ako 1,3 milióna ľudí.
Od februára 2021 juhoafrická vláda formálne pomenovala Gqeberha, čo je názov pre Xhosa pre mesto Walmer, aby označila mesto Port Elizabeth.

</doc>
<doc id="380198" title="2-oxoglutarát" url="https://sk.wikipedia.org/wiki?curid=380198">
2-oxoglutarát

oxoglutarát alebo α-ketoglutarát je jedna z ústredných látok biochemických cyklov. Je intermediátom Krebsovho cyklu. Zúčastňuje sa na Coriho cykle, alanínovom cykle, degradácii aminokyselín (deaminácii) a nepriamo (cez vzniknutý L-glutamát) aj na močovinovom cykle. Je výsledným produktom degradácie niektorých aminokyselín.
Deaminácia aminokyselín.
Prvým krokom odbúravania aminokyselín je ich deaminácia – zbavenie sa aminoskupiny. Aminoskupina väčšiny aminokyselín sa prenáša na 2-oxoglutarát za vzniku L-glutamátu a 2-oxokyselín. Tento dej sa nazýva transaminácia. L-glutamát potom podstupuje oxidačnú deamináciu, pri ktorej vzniká amoniak a späť 2-oxoglutarát. Amoniak je potom fixovaný do močoviny v močovinovom cykle.
Degradácia aminokyselín.
Po deaminácii sú vzniknuté 2-oxokyseliny ďalej degradované na niektoré základné metabolity, ktoré môžu byť využité k zisku energie. Arginín, prolín, glutamín, glutamát a histidín dávajú vzniknúť 2-oxoglutarátu, ktorý môže byť ďalej využitý k zisku energie v Krebsovom cykle, popr. po premene na oxalacetát môže slúžiť ako prekurzor pre syntézu glukózy v procese glukoneogenézy.
Krebsov cyklus.
2-oxoglutarát vzniká v Krebsovom cykle z dehydrogenácií a dekarboxylácií izocitrátu pomocou izocitrátdehydrogenázy. 2-oxoglutarát potom podstupuje oxidačnú dekarboxyláciu za vzniku sukcinyl-CoA (pomocou oxoglutarátdehydrogenázy).
Mimo to funguje všeobecne v metabolizme ako všeobecný akceptor aminoskupín z rôznych aminokyselín, pričom sa mení na glutamát, ktorý je zase východiskovým bodom pre syntézu iných aminokyselín.

</doc>
<doc id="380311" title="Akademie výtvarných umění v Praze" url="https://sk.wikipedia.org/wiki?curid=380311">
Akademie výtvarných umění v Praze

Akademie výtvarných umění v Praze (AVU) je verejná univerzitná vysoká škola v Prahe. Je najstaršou umeleckou školou v Česku.
Dejiny.
AVU je vysoká škola umeleckého zamerania. Uskutočňuje magisterské a doktorské študijné programy v oblasti výtvarného umenia a poskytuje vysokoškolské vzdelávanie v odboroch maliarstvo, sochárstvo, kresba a grafika, intermediálná tvorba, nové média, reštaurovanie umeleckých diel maliarskych a sochárskych, a architektonická tvorba. Zároveň je i významnou kultúrnou inštitúciou, ktorá sa v duchu tradícii spolupodieľa na formovaní a rozvoji kultúry a spoločnosti.
Bola založená 10. septembra 1799 dekrétom cisára Františka II. Vyučovať sa začalo nasledujúceho roku 1800. Prvým riaditeľom bol nemecký rytec Josef Bergler (1753 – 1829), od roku 1836 to bol už Čech profesor František Tkadlík, niekedy uvádzaný aj ako Kadlík. V roku 1896 bola AVU reformovaná a zoštátnená, dekrétom z roku 1922 uznaná ako prvá štátna vysoká umelecká škola. Pri jej vzniku stála aj Společnost vlasteneckých přátel, ktorá chcela zaistiť kvalitné umelecké vzdelanie českým študentom z Čiech, Moravy a rakúskeho Sliezska, ktorí do tej doby museli študovať vo Viedni či Mníchove.
Sídlo AVU.
Hlavná budova.
Škola sídli v budove postavenej v secesnom slohu, niekedy nazývanom aj secesný barok, autorom budovy je Václav Roštlapil Projekt pochádza z rokov 1897 až 1903. V budove je unikátny interiér školskej knižnice ktorej autorom je Jan Kotěra. 
Škola architektúry.
Nachádza sa v tesnom susedstve hlavnej budovy. Autormi budovy sú Jan Kotěra a Josef Gočár. Vybudovaná bola v rokoch 1922 – 1924. Sídli v nej ateliér architektúry, Vědecko-výzkumné pracoviště AVU a ateliér nových médií.
Moderná galéria.
Budova sa nachádza v areáli Výstaviště Praha-Holešovice. Bola postavená v roku 1891, v rámci celonárodnej hospodárskej prehliadky, ktorá niesla názov Jubilejní zemská výstava. Architektom bol Antonín Wiehl. Jej súdobú obnovu, úpravu a rozvoj navrhli známi architekti Zdeněk Jiran a Michal Kohout (2003). V súčasnosti v nej sídlia grafické dielne, ateliér reštaurovania maliarskych diel, ateliér reštaurovania sochárskych diel a plastík a ateliér grafiky. Uskutočňujú sa v nej aj hodiny večerného kreslenia. Nad jej vchodom je umiestnená kamenná ďakovná tabuľa mecenášovi Josefov Hlávkovi.
Šalounov ateliér na Vinohradoch ("Šaloun").
Výtvarný ateliér na Vinohradoch slúži pedagógom hosťujúcim na AVU. Je to pôvodný ateliér význačného českého sochára Ladislava Šalouna. Po víťaznej súťaži na pomník Jana Husa pre Staromestské námestie, sa sochár Ladislav Šaloun rozhodol postaviť na tento účel úplne nový ateliér podľa vlastného návrhu. Zahŕňal veľký a malý ateliér, salón, slovácku izbu, jej autorom bol Dušan Jurkovič, vestibul, zázemie i byt pre strážnika a tiež nevyhnutnú okultistickú pivnicu.
Ateliér v Zájicovej ulici ("Zajícovka").
Bol postavený v roku 1902 pre potreby výstavy a pobytu sochára Augusta Rodina v Prahe. Slúži ako prípravná škola kresby a modelovania pre prvé ročníky AVU.

</doc>
<doc id="380366" title="Theotokos" url="https://sk.wikipedia.org/wiki?curid=380366">
Theotokos

Theotokos (, , ) je kresťanský teologický pojem, titul Márie, matky Ježiša Krista. V slovenskom preklade znamená „nositeľka Boha“, „Božia rodička“, resp. Bohorodička. Ide o ranokresťanský titul, ktorý bol oficiálne schválený Efezským koncilom v roku 431 ako dogma. Pojem uznávajú katolícke aj ortodoxné cirkvi (grécke aj orientálne), nestoriáni ho odmietli používať.
História pojmu.
Pojem matky boha/bohov pôvodne odkazoval na starovekú egyptskú bohyňu Eset (Isis). Pohanský kult matky bohov mal však iný charakter ako kresťanský pojem Theotokos. V kresťanstve sa prvýkrát objavil v niekedy v 3. storočí v tropári "Sub tuum praesidium" a textoch Hyppolyta Rímskeho. Ekvivalentné pojmy použil aj Origenes. Pojem v spore s ariánmi použil aj egyptský teológ a svätec Atanáz Veľký a Gregor Naziánsky ho dokonca považoval za jeden zo základov kresťanskej viery. Samotné uctievanie Márie ako Bohorodičky má pôvod v 3. storočí v Egypte. Podľa svätého Efréma Sýrskeho bol titul prvýkrát použitý v Biblii Alžbetou ktorá Márii povedala: "Čím som si zaslúžila, že matka môjho Pána prichádza ku mne?" (Lk 1:43).
Opačný názor zastávali niektorí predstavitelia antiochijskej školy, ktorí Máriu uznávali iba v zmysle matky ľudskej Kristovej podstaty. Hlavný propagátor tejto myšlienky, konštantínopolský patriarcha Nestorios argumentoval, že Mária ako stvorená bytosť nemôže byť nositeľkou nestvoreného Boha a že titul Máriu zbožšťuje. Druhá Božská osoba tak do Ježiša mala zostúpiť. Titul nepoužívali podľa neho ani raní cirkevní otcovia a koncily. Ako kompromis preto navrhol pojmy (nositeľka Krista) alebo (prijímateľka Boha).
Spor vyvolal značné polemiky a proti antiochijskej škole sa ostro ohradila jej rivalská škola v Alexandrii a tamojší patriarcha Cyril Alexandrijský. Odmietnutie titulu Bohorodičky totižto chápal ako útok na jednotu Božstva a ľudstva v Ježišovi Kristovi. V Máriinom lone sa podľa Cyrila spojenie medzi Bohom a ľudstvom sa stáva realitou, ktorej konečným cieľom je obnova a posvätenie všetkého stvorenia v Bohu. V súlade s tým je podľa neho uznanie Márie ako Bohorodičky zárukou proti kacírskemu vnímaniu christologického zväzku. Nestoriovu teológiu odsúdil tiež pápež Celestín I. a následne aj Efezský koncil. Efezský koncil zároveň jasne deklaroval Máriin titul Bohorodičky (Theotokos) a dogma sa stala základným kameňom nasledujúcej ortodoxnej christológie. V jej duchu sa následne niesli aj ustanovenia Chalcedónskeho a ďalších ekumenických koncilov. Márii ako Bohorodičke bola vzdávaná zvláštna úcta a bola (a je) vnímaná ako prvá medzi svätými či ako prvá učeníčka Krista. Kult Bohorodičky našiel bohatú odozvu v kresťanskej (a najmä byzantskej) literatúre a umení. Významné miesto vo východnom kresťanstve má hymnus Akatist k Presvätej Bohorodičke.
Theotokos v umení.
Keďže kresťanstvo v zásade odmieta modlárstvo (idolatriu), bývajú vyobrazenia Márie spravidla spájané s jej titulmi, ktoré nesú hlbší teologický význam. Jedným z najčastejších typov zobrazenia Márie je práve Mária ako Bohorodička. Zvýrazňuje sa pri tom jej úloha v živote Ježiša Krista (Boha) a v dejinách spásy. Na kresťanskom Východe ide najmä o ikony a Mária je na nich zväčša zobrazovaná s dieťaťom (Ježišom). Ako inskripcia sa používajú písmená MP ΘY"Métér Theou" (Matka Božia). Podľa jednotlivých detailov (držanie Krista, ich vzájomná interakcia a iné) sa rozlišuje viacero typov ikon Theotokos. Patrí medzi ne napríklad: 

</doc>
<doc id="380435" title="Pamela Andersonová" url="https://sk.wikipedia.org/wiki?curid=380435">
Pamela Andersonová

Pamela Denise Andersonová (* 1. júla 1967, Ladysmith, Britská Kolumbia, Kanada) je kanadská a americká herečka, modelka, sexuálny symbol a producentka. Svoju popularitu si získala ako modelka pre pánsky magazín "Playboy" a účinkovaním v seriáli "Baywatch". V priebehu svojej kariéry si nechala niekoľkokrát chirurgicky zväčšiť prsia. V roku 1995 si po krátkej známosti vzala hudobníka Tommy Lee, s ktorým má dvoch synov Brandon Thomas a Dylan Jagger. S manželom sa o niekoľko rokov neskôr rozviedla.

</doc>
<doc id="380495" title="Štefan Svitko" url="https://sk.wikipedia.org/wiki?curid=380495">
Štefan Svitko

Štefan Svitko (* 26. jún 1982, Žaškov) je slovenský motocyklový pretekár. Na Rally Dakar 2016 obsadil po jednom etapovom víťazstve a stabilných výkonoch konečné 2. miesto, čím sa po dvoch 5. miestach v roku 2012 a 2015 zaradil medzi dakarskú elitu.
Rely Dakar.
Prvý štart na Rely Dakar v roku 2010 pretavil na celkovú 13. pozíciu, čím sa stal najúspešnejším nováčikom. V nasledujúcom ročníku bol nútený odstúpiť v 8. etape pre poruchu motocykla, hoci sa priebežne pohyboval v prvej desiatke. Rallye Dakar 2012 odzrkadľoval skúsenosť a zohranosť tímu, čo v konečnom hodnotení Svitka vynieslo na celkové 5. miesto, no v nasledujúcom ročníku bol pre zranenie nútený predčasne odstúpiť po 12. etape. Jazdecké umenie potvrdil opäť v Dakare 2014, keď sa umiestnil na 9. mieste. 
Na Dakar 2015 štartoval za Slovnaft team na KTM Rally Replica 450, ktorá predstavovala technicky konkurencieschopný stroj. Mechanikom v tíme bol Zlatko Novosád a trojicu doplnil Maroš Kubačka. Po sérii vyrovnaných výkonov a pravidelnom umiestnení v prvej desiatke napokon skončil na konečnom 5. mieste. Dakar 2016 skončil po sérii výborných výsledkov na celkovom 2. mieste. Rallye Dakar 2017 poznačilo extrémne počasie - v nížinách na začiatku a konci vysoké teploty, v strednej hornatej časti zasa záplavy a zosuvy pôdy. Po penalizácii za nedovolené natankovanie a neskorý príchod v etape sa rozplynuli šance na dobrý výsledok. S jedným druhým a tretím miestom v etape skončil v 39. ročníku na konečnom 25. mieste. Jubilejný 40. ročník po páde a zranení nedokončil a z priebežného 8. miesta po 10. etape odstúpil. 
V ročníku 2019 sa Štefan Svitko postupne prepracoval na priebežné 8. miesto, no pre poruchu motocykla v 8. etape musel odstúpiť. Pôvodné informácie o ťažkom páde a poranení hlavy sám vyvrátil. V nasledujúcom ročníku sa stabilne pohyboval v druhej desiatke a postupne sa prepracoval na konečné 8. miesto.

</doc>
<doc id="380656" title="Ernest Bokroš" url="https://sk.wikipedia.org/wiki?curid=380656">
Ernest Bokroš

Ernest Bokroš (* 25. august 1959, Karviná) je bývalý slovenský hokejový obranca, v súčasnosti tréner. Má synov Lukáša a Tomáša, ktorí sú tiež hokejisti.
Hráčska kariéra.
S vrcholovým hokejom začal v sezóne 1979/1980 v klube Dukla Trenčín, kde pôsobil až do sezóny 1989/1990. V sezóne 1990/1991 hral za ESV Kaufbeuren, s ktorým postúpil do nemeckej najvyššej súťaže DEL. V ďalšej sezóne sa vrátil do Trenčína, s ktorým získal majstrovský titul ako kapitán tímu. Sezónu 1992/1993 ešte odohral vo fínskom Jokipojat Joensuu a po sezóne ukončil aktívnu hráčsku kariéru. V najvyššej česko-slovenskej súťaži odohral 11 sezón, kde v 428 zápasoch dal 57 gólov. V drese Česko-Slovenska odohral od 6. septembra 1983 do 17. novembra 1985 20 zápasov, v ktorých strelil 2 góly.
Trénerská kariéra.
Po skončení aktívnej hráčskej kariéry začal trénersky pracovať s dorastencami Dukly. V sezóne 1995/1996 sa stal asistentom Rudolfa Potscha pri A-tíme Dukly. Sezónu 1996/1997 začal ako tréner Zvolena a skončil ako tréner Slovana. Na jeho lavičke vydržal až do 4. novembra 1999 keď ho po zápase so Skalicou odvolali. 6. februára 2000 prevzal tím Zvolena. Od sezóny 1999/2000 bol zároveň asistentom reprezentačného trénera. Vo Zvolene skončil po sezóne 2002/2003 a v nasledujúcej sa stal trénerom HC Zlín. Ten trénoval až do sezóny 2007/2008 počas ktorej odišiel . Hneď však nastúpil na lavičku Vítkovíc . Sezónu 2008/2009 začal, ale nedokončil ako tréner HC České Budějovice . Nasledujúce dve sezóny pôsobil na lavičke Zvolena, ale v priebehu druhej ho z postu odvolali . Po výmene vedenia slovenského hokeja sa stal novým trénerom reprezentačnej osemnástky a v priebehu sezóny aj reprezentačnej dvadsiatky s ktorou absolvoval Majstrovstvá sveta v Kanade. Na prelome rokov 2014/2015 (MSJ 2015 Kanada) ako tréner Slovenskej hokejovej reprezentácie do 20 rokov (U20) získal bronzovú medailu. Ako tréner získal majstrovské tituly so Slovanom, Zvolenom a Zlínom.

</doc>
<doc id="380791" title="Zlatý Bažant" url="https://sk.wikipedia.org/wiki?curid=380791">
Zlatý Bažant

Zlatý Bažant je značka piva, ktorá sa varí v Pivovare Hurbanovo. Pivovar vlastní spoločnosť Heineken Slovensko, a.s, ktorá je súčasťou jednej z najväčších pivovarníckych skupín na svete – Heineken N.V., ktorý patrí do medzinárodného koncernu Heineken International.
História.
Zlatý Bažant sa začal variť krátko po dokončení Pivovaru Hurbanovo v roku 1969. Značka vznikla premenovaním z pôvodného názvu, ktorým bolo Hurbanovské pivo. Dôvodom pre tento názov je hojný výskyt bažantov v okolí mesta Hurbanova. Bažant zlatý je príbuzný nášho bažanta, ktorý žije predovšetkým v Číne a s pivom ho spája jeho zlatá farba.
Zlatý Bažant si rýchlo získal mnoho fanúšikov a jeho obľúbenosť rástla nielen na území Česko-Slovenska, ale spoločne s Plzenským Prazdrojom a Budějovickým Budvarom sa výrazne podieľal na národnom exporte.
Už v roku 1971 sa Zlatý Bažant začal predávať aj v plechovkách a to vďaka prvej linke na území Česko-Slovenska, ktorá dokázala plniť pivo do plechoviek.
Zlatý Bažant už v osemdesiatych rokoch priniesol nealkoholické pivo Pito. Na jeho tradíciu dnes nadväzuje Zlatý Bažant Nealko. 
V roku 2001 sa značka predstavila v úplne novej zelenej fľaši s originálnym dizajnom, čím zmenila unifikovaný trh s pivnými fľašami. 1. apríla 2011 bol uvedený na trh Bažant Radler. V apríli 2016 uviedli na trh pivo Zlatý Bažant ´73, pivo, ktoré je inšpirované podľa najstaršieho zachovaného varného listu piva Zlatý Bažant zo 16. apríla 1973 . 
Charakteristika.
Zlatý Bažant sa vyznačuje stredne silnou, príjemnou horkosťou. Stredne plná chuť a primeraná rezkosť, jemná chmeľová vôňa žateckého chmeľu a sýta, žiarivo zlatožltá farba, ktorú mu prepožičiava najmä vlastný slad, ho zaraďujú medzi obľúbené pivá na slovenskom trhu.
Komunikácia.
Pre slovenského spotrebiteľa je Zlatý Bažant už tradične spojený s niekoľkými kultúrnymi akciami, napríklad Bažant Pohoda či Bažant Kinematograf, Bažant na Mlynoch. Zlatý Bažant dlhodobejšie podporuje taktiež slovenskú filmovú tvorbu.
Export.
Pivo Zlatý Bažant sa v licencii vyrába v Maďarsku, Česku, v Rusku a Bielorusku. 
Okrem toho ho môžete nájsť aj v USA, Kanade, Spojenom kráľovstve, Ukrajine, Poľsku, Švédsku, Holandsku, Nemecku, Dánsku, Fínsku, Izraeli, Austrálii, Litve, Lotyšsku, Estónsku, Azerbajdžane či v Moldavsku a ďalších krajinách. V súčasnosti sa exportuje do 16 krajín sveta. Do USA a Kanady sa vyrába a distribuuje pod názvom Golden Pheasant.

</doc>
<doc id="380803" title="Chemtrail" url="https://sk.wikipedia.org/wiki?curid=380803">
Chemtrail

Chemtrails (z  &lt; "chemical" + "trail", doslova „chemická stopa“) je označenie pre súbor konšpiračných teórií podľa ktorých sú z lietadiel do vzduchu rozprašované škodlivé chemické látky (napr. ťažké kovy) alebo aj baktérie či vírusy, resp. že sú tieto látky umelo pridávané do leteckého paliva, aby vyvolali škodlivý účinok u ľudí. Zároveň teória tvrdí, že viditeľné stopy za lietadlami ("chemtrails") sú podobné kondenzačným stopám, avšak vo vzduchu sa udržiavajú po dlhšiu dobu alebo sa časom zväčšujú. V skutočnosti ide o dezinformácie vznikajúce nepochopením meteorologických javov vzhľadom na kondenzačné stopy lietadiel.
Teórie o chemtrails sa začali objavovať v 90. rokoch 20. storočia.. Podľa zástancov týchto teórií je cieľom projekt na zmiernenie následkov globálneho otepľovania, tajný program na redukciu civilizácie alebo jej ovládanie. Žiadna z týchto teórií ale nebola potvrdená. Oficiálne inštitúcie a vedecká obec, predovšetkým meteorológovia a letoví technici, tvrdenia proponentov tejto konšpiračnej teórie opakovane popiera.
Vysvetlenie javu.
Fotografie s nádržami na palube lietadiel, ktoré prívrženci tejto teórie často používajú ako dôkaz, sú v skutočnosti systémy testovania prototypov lietadiel. Záťaž pasažierov je simulovaná presunom vody v nádržiach.
Programy na tzv. umelé ovplyvňovanie počasia, prebiehajúce v niektorých krajinách sveta, nevyužívajú civilné lietadlá a prebiehajú mimo územia Strednej Európy, kde sú na to klimatologicky nevhodné podmienky. Povaha týchto programov sa taktiež značne odlišuje od charakteristiky "chemtrails". Udržiavanie a zvýraznenie kondenzačných stôp je spôsobené prachovými časticami a ľadovými kryštálmi zo spalín leteckých motorov, ktoré vytvárajú kondenzačné jadro pre následnú kondenzáciu (v príp. nízkych teplôt kryštalizáciu) vodnej pary prítomnej v atmosfére v prípade, že je ňou presýtená. Kondenzácia sa za vhodných podmienok môže vyskytnúť aj v miestach s prudkým poklesom tlaku, napríklad na hranách krídel. Turbulencia má za následok deformovanie týchto stôp, niekedy až do neprirodzených stavov. Svojim charakterom pripomínajú oblaky cirry a vyskytujú sa vo výške 7,5 až 12 km nad hladinou mora.
Negatívne účinky.
Napriek tomu, kondenzačné stopy, ktoré sa držia na oblohe dlhú dobu, majú podľa niektorých štúdií negatívne účinky na klímu. Podporujú skleníkový efekt tým, že odrážajú slnečné žiarenie späť smerom na povrch, pričom skleníkový efekt prevláda nad tienením. Merania počas trojdňového zastavenia všetkej letovej dopravy nad celými USA po teroristických útokoch na svetové obchodné centrum potvrdili zvýšenie rozdielu priemernej nočnej a dennej teploty o približne 1 °C.

</doc>
<doc id="380846" title="Dážďovka hnojná" url="https://sk.wikipedia.org/wiki?curid=380846">
Dážďovka hnojná

Dážďovka hnojná (iné názvy: dážďovka hnojová, dážďovka zapáchavá; lat. "Eisenia f(o)etida") je druh z rodu "Eisenia" (po slovensky dážďovka). 
Je to obrúčkovec špecializujúci sa na dekompozitujúci organický odpad. Darí sa jej v hnijúcej vegetácii, komposte alebo hnoji. V pôde sa vyskytujú výnimočne, vyhľadávajú podmienky, v ktorých ostatné dážďovky nedokážu prežiť. Patria medzi kozmopolitné druhy - žijú na všetkých kontinentoch okrem Antarktidy.
Na území Slovenska sa dážďovka vyskytuje od marca do októbra v teplejších oblastiach. Je typickým obyvateľom kompostov, parenísk a hnoja. Zriedkavejšie ho možno nájsť aj na poliach, lúkach či v lesoch. Táto dážďovka nepríjemne zapácha – odtiaľ pochádza aj jej druhové pomenovanie. V priebehu dňa zožerie asi polovicu z hmotnosti svojho tela čerstvých kompostových odpadkov, čím sa veľmi intenzívne stará o tvorbu humusu. Preto ju ľudia aj zámerne pridávajú do kompostov (tzv. dážďovkový kompost). Pohlavne dospelé dážďovky majú v prednej tretine tela opasok ("clitellum"), v ktorom sú hlienové žľazy. Dážďovky sú obojpohlavné živočíchy tzv. hermafrodity. Pri párení nastáva vzájomná výmena samčích pohlavných buniek. Pária sa asi raz za 10 dní. Obidve dážďovky si odložia získané pohlavné bunky do zásobných vačkov, kým im nedozrejú vlastné vajíčka. Keď sa tak stane, oplodnia ich získanými samčími bunkami a umiestnia do ochranného obalu ("kokónu") – produktu hlienových žliaz, ktorý má tvar citróna. Priamo z vajíčok sa vyvinú malé dážďovky (2 – 20 jedincov), ktoré vyliezajú von z kokónu. Pohlavne dospievajú asi po 15 mesiacoch. Dážďovka hnojná sa v priemere dožíva 2 roky. Počas života dorastajú do dĺžky 4–13 centimetrov. Ich poškodené alebo pretrhnuté telo má schopnosť znovu sa obnoviť (regenerovať).

</doc>
<doc id="380994" title="Kostol svätého Jakuba (Sandomierz)" url="https://sk.wikipedia.org/wiki?curid=380994">
Kostol svätého Jakuba (Sandomierz)

Kostol svätého Jakuba v poľskom meste Sandomierz je neskoro románsky a ranogotický kostol z 13. storočia. V jeho susedstve stojí dominikánsky kláštor. Kostol je zasvätený svätému Jakubovi.
Trasa pútnikov do Krakova.
V roku 2009 bola otvorená Malopoľská Trasa svätého Jakuba. Cesta vedie zo Sandomierza do Krakova. Trasa je odrazom starej stredovekej cesty do Santiago de Compostela. Táto trasa, v spojení s inými cestami v Sliezsku a na Morave, sa nakoniec spája s trasou v Česku, Nemecku, Francúzsku a Španielsku.

</doc>
<doc id="381066" title="Philip J. Fry" url="https://sk.wikipedia.org/wiki?curid=381066">
Philip J. Fry

Philip J. Fry je animovaná postavička z amerického seriálu Futurama a hlavný hrdina celého seriálu. Narodil sa v Spojených štátoch v roku 1974. Žil v New Yorku, kde pracoval ako poslíček v pizzerii pána Panucciho. Pri doručovaní pizze do kryogenetického ústavu 31. decembra 1999 spadol do kryogenetického boxu, v ktorom bol zmrazený až do 31. decembra 2999. V novom New Yorku sa zamestnal ako poslíček v doručovateľskej firme Planet Express, ktorú viedol jeho prapraprapraprapraprapraprapraprapra (12-krát) synovec.
Charakteristika.
V detstve bol Fry veľmi aktívne dieťa, hral basketbal, tancoval breakdance; je tiež neuveriteľný bordelár. Jeho hlúposť je podmienená aj tým, že v detstve ho rodičia nedali do školy. Jeho hlúposť má však aj výhody; ako jediný je odolný voči vlnám delta, vysielaných mozgožrútmi. Fryovi sa vždy niečo pokazí, keď niečo zarobí tak to minie na hlúposti, keď urobil romantický odkaz pre Leelu, tak si ho nestihla pozrieť. Svoju smolu vysvetľuje tak že stratil svoj sedemlístok pre šťastie a odvtedy sa mu všetko kazí. Jeho najväčší priateľ je robot Bender. Miluje Leelu, ktorá jeho lásku vôbec neopätuje. Jeho meno mu vybral otec, pretože matka deň predtým ako sa narodil, vyberala čo bude na večeru. Fry je aj citlivý, napríklad smútil za svojim psom, či za Benderom, prípadne ako čakal kým sa Leela preberie z kómy. Niekoľkokrát zachránil zem. Raz od letiacej hromady odpadkov, inokedy od mozgožrútov a pred útokom útočníkov z planéty Omicron Persei 8. Má mimoriadne strelecké schopnosti; dokáže riadiť loď a zároveň aj strieľať. Je to hlavne tým že v 20. storočí hral mnoho hier a vie tancovať ako robot. Má aj veľkú výdrž. Dokázal napríklad vypiť sto šálok kávy a chce poraziť Bendra v počte vypitých pív. Jeho smola predsa nie je až taká hrozná. Vyhral napríklad zájazd do továrne na Slurm, bol viceprezidentom spoločnosti Planet Express a z každej samovražednej misie sa vráti živý. Bol cisárom vodných ľudí a dvakrát expert v hraní na Halofonder – raz keď mal červy a raz keď mal diablove ruky.Fry býva v robohoteli, s Benderom. V budúcnosti sa oblieka na štýl 20.storočia.
Milostný život.
Za 5 sérii sa vyspal s Amy, so svojou babičkou, s jednou byrokratkou – Morgan Proctorovou, s priateľkou Michelle, s robotom v podobe Lucy Liu, s amazonkami a ešte v alternatívnej relativite sa vyspal s Leelou, keby bola viac spontánna. Ale si nikdy nenašiel poriadny vzťah, ktorý by mu vydržal, ale stále sa pokúša o vzťah s Leelou ktorá ho odmieta. On je však ochotný položiť za ňu aj svoj vlastný život, čo sa niekoľkokrát aj stalo.
Dabing.
V americkej originálnej verzii ho dabuje Billy West, a v českej verzii ho dabuje Jan Dolanský.

</doc>
<doc id="381069" title="Ivan Jakeš" url="https://sk.wikipedia.org/wiki?curid=381069">
Ivan Jakeš

Ivan Jakeš (* 23. október 1973, Myjava) je slovenský motocyklový pretekár. Od veku sedem rokov sa venoval cyklotrialu, v pätnástich rokoch presedlal na motocykle. Je niekoľkonásobný účastník Šesťdňovej, Majstrovstiev v motokrose, v endure aj cross country. Zúčastnil sa na dvanástich ročníkoch Rely Dakar.
Rely Dakar.
Prvý Dakar absolvoval ešte na africkom kontinente v roku 2007, kedy pre poruchu skončil po 6. etape. Ďalší štart sa už konal v južnej Amerike, kde obsadil celkové 43. miesto. Nasledujúce 3 štarty na Dakare poznačil predčasný koniec kvôli poruchám motocykla, no Rallye Dakar 2013 znamenal veľký úspech v podobe konečného 4. miesta. Na Dakare 2014 Ivan potvrdil svoje kvality, keď obsadil konečné 11. miesto, čo bola najlepšia pozícia jazdca nad 40 rokov. 
Vysoké ciele mal aj pred Dakarom 2015, kde štartoval na novej KTM Rally Replica 450 za Jakeš Dakar Team, ktorý tvoril aj mechanik Jaroslav Beran a kondičný tréner Marián Smyčka. Postupným zlepšovaním sa dosiahol napokon na konečné 8. miesto, pričom vyhral 2 etapy, čo sa dovtedy podarilo iba Jaroslavovi Katriňákovi. Dakar 2016 napriek dobrým výkonom nedokončil, keď po páde v 5. etape bol pre zranenie kolena a členka nútený v nasledujúcej etape odstúpiť z priebežnej 11. priečky. Rovnako 5. etapa bola konečnou aj na Dakare 2017, počas ktorej si pri páde zlomil ruku a bol nútený odstúpiť. Veľké šťastie mal Jakeš už v 3. etape, kedy ho počas búrky zasiahol blesk. Otrasený dokončil etapu a následne podstúpil vyšetrenia, ktoré nepreukázali žiadne zranenie. Desiaty Dakar sa však preňho skončil už o dva dni neskôr. V Rallye Dakar 2019 Ivana sprevádzali technické problémy a viaceré pády, ktoré mu znemožnili nastúpiť do 8. etapy. Skončil tak z priebežnej 39. pozície. Podobný scenár mal aj Rallye Dakar 2020, kedy bol Ivan nútený odstúpiť z 39. pozície pre poruchu prevodovky. V ročníku Rely Dakar 2021 musel pre pozitívny test na Covid-19 svoj štart zrušiť.

</doc>
<doc id="381098" title="Cher (speváčka)" url="https://sk.wikipedia.org/wiki?curid=381098">
Cher (speváčka)

Cher, vlastným menom Cherilyn Sarkisianová (arm. Շերիլին Սարգիսեան Լա Փեռ), (* 20. máj 1946, El Centro, Kalifornia, USA) je americká hudobníčka, televízna osobnosť, herečka, režisérka, hudobná producentka a filantropka arménskeho pôvodu. Označovaná za „Bohyňu Popu“, vyhrala cenu Academy Award, Grammy Award, Emmy Award, tri Zlaté glóbusy a cenu Medzinárodného filmového festivalu Cannes, popri ostatných cenách za jej prácu vo filme, hudbe a televízii. Cher je jedinou osobnosťou, ktorá získala všetky z týchto cien. Cher začala svoju kariéru ako sprievodná speváčka a neskôr si získala pozornosť ako jedna z pop rockovej dvojice Sonny &amp; Cher, ktorá mala veľký úspech vďaka skladbe „I Got You Babe“ z roku 1965.
Cher počas svojej 45-ročnej kariéry pokorila mnoho rekordov. Je jedinou interpretkou, ktorá dosiahla 1. miesto v rebríčkoch časopisu "Billboard" v každom z predchádzajúcich šiestich desaťročí. Jej hitový tanečný singel „Believe“ je jej najpredávanejšou nahrávkou a stal sa najpredávanejším singlom roku 1999, s predajom viac ako 10 miliónov kópií. Cher predalo celosvetovo viac ako 100 miliónov albumov. Jej hlasový rozsah je hlboký kontraalt.

</doc>
<doc id="381310" title="Príles" url="https://sk.wikipedia.org/wiki?curid=381310">
Príles

Príles je miestna časť Trenčianskej Teplej.
Poloha.
Leží asi severovýchodne od centra Trenčianskej Teplej medzi cestou I. 61 smerom z Trenčianskej Teplej do Dubnice nad Váhom a železničnou traťou. Asi severozápadne od obce sa nachádza tok Váhu.
Dejiny.
Stručná história.
Pôvodne zemianska osada, bola majetkom rôznych šľachtických rodov, ktoré obývali miestny kaštieľ. Ako prvá rodina vlastniaca Príles sa spomínajú Príleský, ktorý z tejto obce pochádzali. Táto rodina vlastnila Príles s krátkymi prestávkami až do 16. storočia. Pôdu v Prílese vlastnili aj rody Rudňanský, Gabrižoviech (pravdepodobne sa jedná o rod oddelený od Príleskovcov), Hudcovičovický, Mariašovci (mad. Maryássy) a Zongorovci. V 2. polovici 19. storočia Príles získala rodina Skrbenská. Posledný obyvateľ kaštieľa šľachtického stavu bol barón Filip Skrbenský. V roku 1913 bol pričlenený k Trenčianskej Teplej.
Prvá písomná zmienka.
Pochádza z roku 1351 v listine Codex diplomaticus hungaricus andegavensis, je napísaná po latinsky a časť po maďarsky.
Historické názvy.
Názov obce pravdepodobne pochádza zo slova "prielez" (cez Váh). Dnešný názov obce je niekdy vysvetlovaný tým, že sa nachádza pri lese, ale to nie je pravda lebo najbližší les je vzdialený najmenej 2 km.
Historické stavby.
Kaštieľ
Stavba podobajúca sa kaštieľu (kúria) tu bola s najväčšou pravdepodobnosťou už v 15. storočí. V nasledujúcich storočiach informácie chýbajú a objavujú sa až v 19. storočí, kedy bol kaštieľ prebudovaný na klasicistickú kúriu. Okolo sa rozprestieral rozľahlý park s vybudovanými chodníkmi. Po druhej svetovej vojne bol zbúraný vlastníkom pozemku, na ktorom stál.
Zvonica
V obci sa tiež nachádza zvonica z obdobia rekatolizácie. Zvon je z roku 1660.
Z písomností sa dozvedáme, že v roku 1674 sa v Prílese nachádzali mlyn a krčma s pivovarom.
Administratíva.
Príles ako kuriálna obec nemala vlastnú samosprávu, ale zastupovali ju feudálny vlastníci majetkov. Príles bez richtára vystupuje ešte v roku 1852. V zápisnici obecného predstavenstva sa v roku 1894 podpisuje ako richtár barón Filip Skrbenský. Od roku 1896 bol richtárom Leopold Stankovič, ktorého v roku 1909 vystriedal Marek Masár. Od roku 1906 používal richtár nápisovú pečiatku s nápisom:TRENCSÉN VÁRMEGYE PRILESZ KÖZSÉG *1906* (). História Prílesa ako samostatnej obce sa uzatvára v roku 1913, keď bol pripojený k Trenčianskej Teplej.
Externé odkazy.
Miestna čast Príles na stránke www.trencianskatepla.sk

</doc>
<doc id="381381" title="Made 2 Mate" url="https://sk.wikipedia.org/wiki?curid=381381">
Made 2 Mate

Made 2 Mate (písané aj "Made II Mate", "Made to Mate", "M2M" alebo "MIIM") bola slovenská funková skupina, ktorá vznikla koncom roku 1993 z rozpadnutých skupín Accidents Happen a Isabelle. Vydala štyri štúdiové a dva výberové albumy, participovala na niekoľkých iných hudobných projektoch. Zanikla v roku 1998 v dôsledku nepriaznivých podmienok pre menšinové žánre, neskôr ešte príležitostne vystúpila na rôznych podujatiach. Jej jednotliví členovia následne založili viacero ďalších skupín, z ktorých sa niektoré (napr. Lady Kazoo, Funkiez, Barflies, Hermit and the Ferryman) hlásia k hudobnému odkazu Made 2 Mate.
Skupina vo svojej tvorbe primárne používala anglický, čiastočne slovenský, český a francúzsky jazyk. Hudobný publicista Marian Jaslovský považuje Made 2 Mate za jednu z najvyzretejších a najzaujímavejších slovenských skupín 90. rokov.
Diskografia.
LP.
Štúdiové:
Výberové:

</doc>
<doc id="381493" title="Bérénice Bejová" url="https://sk.wikipedia.org/wiki?curid=381493">
Bérénice Bejová

Bérénice Bejová (; * 7. júl 1976, Buenos Aires, Argentína) je francúzska herečka.
Životopis.
Narodila sa v Buenos Aires v Argentíne. Keď mala tri roky, vysťahovala sa s rodičmi do Francúzska, kde čoskoro začala jej herecká kariéra. K filmovej tvorbe mala pomerne blízko – jej otec Miguel Bejo bol argentínsky scenárista a režisér.
Začínala v divadle, ktorému zostáva verná dodnes, vo filmoch hrala od roku 1993. Na väčšiu úlohu si musela počkať do roku 1996, keď si zahrala postavu Karine vo filme"Sestry Hamletovho" ("Les Sœurs Hamlet"). Neskôr nasledovalo niekoľko menších úloh v ďalších filmoch a seriáloch. V roku 2000 Berenice zažiarila v roli Laetitie Rance v komédii "Hviezda zo salónu". ("Meilleur Espoir Feminin") od Gérarda Jugnota, za ktorú bola v roku 2001 nominovaná na Césara (Cenu francúzskej filmovej akadémie). Po tomto úspechu nasledovala úloha Christiany v americkom filme "Príbeh o rytierovi" ("A knight’s tale" – 2001).
V roku 2002 stvárnila postavu Olivie vo filme "24 hodin zo života jednej ženy" ("24 heures de la vie d’une femme"). Jedným z jej filmov, ktoré boli k nahliadnutiu aj u nás, bol film "Agent 117" ("OSS 117: Le Caire, nid d’espions" – 2006), kde hrala vedľa Jeana Dujardina pôvabnú Egypťanku menom Larmina El Akmar Betouche. Film sám je paródiou na Jamesa Bonda a odohráva sa v Egypte roku 1955. Na DVD sme mohli vidieť Bérénice v úlohe Claire v komédii "Poslední služba" ("Bouquet final") v češtine. Jedna z jej zatiaľ posledných rolí je postava Peppy Miller v čierno-bielom nemom filme "Umelec" z roku 2011.
Bérénice Bejová sa angažovala aj v politike – v roku 2002 vystupovala na podporu vtedajšieho premiéra Lionela Jospina v prezidentských voľbách. Žije s režisérom Michelom Hazanaviciusom, s ktorým má dve deti.

</doc>
<doc id="381730" title="Debby Ryanová" url="https://sk.wikipedia.org/wiki?curid=381730">
Debby Ryanová

Deborah Ann "Debby" Ryan (* 13. máj 1993, Huntsville, Alabama) je americká herečka, speváčka a skladateľka. Zahrala si v seriáloch "Jessie" a "The Suite Life on Deck".
Žila v Nemecku. Neskôr sa vrátila späť do Ameriky a začala vážne uvažovať o hereckej kariére. Našla si agenta a zvíťazila v konkurze na rolu vo filme "Barney". Neskôr sa objavila v niekoľkých reklamných spotoch a dostala úlohu vo filme "The Longshots". V spoločnosti Disney si zahrala hlavnú úlohu vo filme "16 želaní", kde hrala mladé šestnásťročné dievča, ktoré má 16 prianí. Tie sa jej počas narodenín plnia, no nakoniec sa všetko pokazí... &lt;br&gt;Ďalej si zahrala úlohu v seriáli "The Suite Life on Deck", kde hrá dedinské dievča menom Bailey Pickettová. Hrá aj v seriáli "Jessie", kde hrá au-pair v jednej rodine. Tiež natočila skvelý film Rádio Rebel.
Iné projekty.
Teraz 25 ročná

</doc>
<doc id="381759" title="Chrbtová struna" url="https://sk.wikipedia.org/wiki?curid=381759">
Chrbtová struna

Chrbtová struna alebo notochorda alebo chorda () je spoločný znak chordátov. Vzniká z mezodermu (tzv. chordomezoderm) a tvorí ju pružné chondroidné tkanivo, ktorá pripomína chrupavku. Počas embryonálneho vývoja je to významné indukčné centrum, pretože stimuluje vývoj osových súčastí zárodku.
Výskyt.
Pri plášťovcoch s výnimkou vršoviek sa v dospelosti nevyskytuje. Kopijovce ju majú po celý život. Pri stavovcoch je výrazne na ústupe už počas embryogenézy, zatláča ju chrupavka alebo kostné tkanivo. Pri stavovcoch pretrvávajú iba jej zvyšky ako "nucleus pulposus" v medzistavcovej platničke.
Vývoj pri človeku.
Kľúčom k vzniku notochordy pri ľudskom embryu je pochopenie procesu gastrulácie: zanárajúce sa bunky ektodermu vytvárajú týmto spôsobom endodermálne a mezodermálne tkanivá. Jedným z nich je aj chorda dorsalis. Časť buniek vnikajúcich do spodnej časti embrya primitívnym prúžkom sa stáča smerom k tzv. prechordálnej platničke, o tú sa zastaví a vytvorí hlavový úsek notochordy. Následne síce nakrátko zaniká, ale neskôr sa opäť zvýrazňuje a tvorí pevnú os vedúcu od Hensenovho uzla (na jednom konci primitívneho prúžku) až po prechordálnu platničku. Vďaka procesu neurálnej indukcie neskôr nad chordou vznikne neurálna trubica (os nervovej sústavy) a následne aj základy ďalších štruktúr.

</doc>
<doc id="381790" title="Lasica hranostaj" url="https://sk.wikipedia.org/wiki?curid=381790">
Lasica hranostaj

Lasica hranostaj (iné názvy: hranostaj čiernochvostý, hranostaj, hranostaj obyčajný, zastarano "lasica veľká", zastarano "popolica/popelica", zriedkavo "hermelín"; ) je druh cicavca z čeľade lasicovité ("Mustelidae"). Obýva celú Holarktídu. Výskyt na Slovensku bol doložený na 32,8 % územia. Podľa Medzinárodnej únie na ochranu prírody a prírodných zdrojov hranostaj patrí medzi najmenej ohrozené druhy, celková populácia je stabilná.
Opis.
Je veľký 30 až vrátane 8 až dlhého chvosta a váži od 0,125 do . Asi o 1/3 sú vždy ťažší a väčší samci. Hranostaj má v lete na chrbte škoricovo hnedú srsť, ktorá na bruchu prechádza v takmer bielu. Na začiatku zimy prechádza na krásne bielu. Tejto bielej zimnej kožušinke sa hovorí hermelín. Špička chvosta je ako v lete, tak v zime sýto čierna, tým sa dá ľahko rozoznať od lasice myšožravej.
Výskyt.
Hranostaj sa vyskytuje po celej Európe (okrem Stredomoria a Balkánu), vo veľkej časti Ázie a v Severnej Amerike. Bol dovezený aj na Nový Zéland, kde sa rozšíril. Žije najčastejšie v otvorenej krajine.
Rozšírenie na Slovensku.
Na území Slovenska sa zdržuje od nížin až po hory.
Zo 429 mapovacích kvadrátov DFS sa celkovo vyskytol v 141 (32,8 % rozlohy Slovenska, do roku 1964 len v 32, čo zodpovedá 7,4 % rozlohy) v nadmorských výškach 99 (Vojka) – (Západné Tatry).
Biotop.
Obýva rôzne druhy lesov, od lužných lesov až po kosodrevinu, nežije vo veľkých súvislých lesoch, skôr v malých skupinách stromov v blízkosti vôd. Zdržuje sa pozdĺž potokov, v okolí medzí i na skalnatých stráňach a v blízkosti ľudských sídiel. Často tiež zavíta do chalúp a sedliackych usadlostí. Úkryty má v dierach pod zemou.
Rozmnožovanie.
Hranostaj sa pári buď vo februári a marci (až apríl) – to sa mláďatá narodia za 8 týždňov, alebo od augusta do septembra – v tomto prípade sa mláďatá rodia po utajenej gravidite až v apríli alebo v máji ďalšieho roka. Svoje skrýše pre odchov mláďat buduje v hromadách kamenia, vo štrbinách múrov a na podobných miestach. Počet mláďat z jedného vrhu sa obvykle pohybuje od 3 do 4 (zriedkavo 12 - 13).
Potrava.
Hlavnou potravou hranostajov sú najmä drobné cicavce, zriedkavo až do veľkosti králika, prevažujú hlodavce, po ktorých sa dokáže natiahnuť aj do ich úzkych nôr. Živí sa aj bezstavovcami a rastlinnou potravou. Loví bežne na zemi, ale za korisťou sa niekedy dokáže i šplhať po stromoch, dobre pláva. Občas dokáže škodiť tým, že pri love zadusí malého zajaca, jarabicu alebo bažanta.
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený Bernského dohovoru (Príloha III).

</doc>
<doc id="382089" title="Jana Habsburská" url="https://sk.wikipedia.org/wiki?curid=382089">
Jana Habsburská

Jana Habsburská (* 24. január 1547, Praha – † 11. apríl 1578, Florencia) bola rakúska arcivojvodkyňa a vydatá toskánska vojvodkyňa.
Životopis.
Jana sa narodila ako posledné dieťa Ferdinanda I. a Anny Jagelovskej. Matka zomrela tri dni po jej narodení. Spoločne so svojimi staršími sestrami bola vychovávaná na základe jezuitských princípov. Na rozdiel od svojich troch sestier však nevstúpila do kláštora.
Cisár Ferdinand I. zomrel v roku 1564. 18. decembra 1565 sa Jana pravdepodobne vďaka aktivite svojho staršieho brata Maxmiliána II. vydala za člena medicejského rodu Františka I., syna vojvodu Cosima I. Maximilián tak chcel získať prístup k medicejským peniazom. Janin manžel František sa stal toskánskym vojvodom po smrti svojho otca v roku 1574.
Manželstvo nebolo práve šťastné. Jana bola popisovaná ako bledá, pobožná, melancholická, studená a arogantná. Ako sestra a dcéra cisára Mediciovcami opovrhovala, čo nevyvolávalo prejavy lásky u jej manžela. Vojvodkyňa zomrela po asi ôsmich pôrodoch a František sa po dvoch mesiacoch oženil so svojou milenkou Biancou Capellovou.

</doc>
<doc id="382435" title="Cirkev Grécka" url="https://sk.wikipedia.org/wiki?curid=382435">
Cirkev Grécka

Cirkev Grécka alebo Grécka pravoslávna cirkev je jedna z autokefálnych pravoslávnych cirkví. Jej najvyšším predstaviteľom je arcibiskup Atén a celého Grécka. 
Cirkev pôsobí na území Grécka a má okolo 10 miliónov veriacich. Jej kanonické teritórium pokrýva územie Grécka pred balkánskou vojnou v rokoch 1912 – 1913. De facto však spravuje aj takmer celé zvyšné územie súčasného Grécka (tzv. nové územia), ktoré je formálne v jurisdikcii Konštantínopolského patriarchátu.
Grécko patrilo k prvým centrám kresťanstva. Po vytvorení Konštantínopolského patriarchátu bola cirkev jeho súčasťou. Za autokefálnu cirkev bola vyhlásená v roku 1833, Konštantínopolský patriarchát ju však uznal až v roku 1850.

</doc>
<doc id="382515" title="Dinosaur Revolution" url="https://sk.wikipedia.org/wiki?curid=382515">
Dinosaur Revolution

Dinosaur Revolution alebo Pravda o dinosauroch alebo Vláda dinosaurov je štvordielny americký pseudo-dokument o živote nelietavých dinosaurov. Prvýkrát bol vysielaný 4. a 11. septembra 2011 na kanáli Discovery Channel. 
Dokument zobrazuje dinosaurov v modernom poňatí, mnohé teropódy sú napríklad operené a počítačovou animáciou dovedené k veľmi modernému vzhľadu a spôsobom správania. V dokumente sa objavujú aj mnohé nové druhy dinosaurov, ktoré nie sú všeobecne príliš známe. Známejšie druhy, ako je obrí teropód Tyrannosaurus, sú potom zobrazované novým spôsobom a objavujú sa v neobvyklých situáciách (pri starostlivosti o mláďatá, love, dvorení a pod.). Okrem dinosaurov sa v dokumente objavujú aj ďalšie praveké živočíchy, žijúce v ich dobe (pterosaury, mosasaury, praveké cicavce atď.).

</doc>
<doc id="382718" title="Kuna skalná" url="https://sk.wikipedia.org/wiki?curid=382718">
Kuna skalná

Kuna skalná (zastarano: "kuna domáca"; lat. "Martes foina") je mäsožravec z čeľade lasicovité (Mustelidae). Obýva Palearktídu. Výskyt na Slovensku bol doložený na 47,6 % územia.
Vzhľad.
Oproti kune lesnej ("Martes martes") je kratšia, má okolo , ale je robustnejšia, dosahuje hmotnosť až do . Srsť má sivobielu, hrdelná škvrna je biela alebo len slabo žltavá (na rozdiel od kuny lesnej, ktorá má hrdlo a dolnú časť krku žltkovo-žltú), dolu sa vidlicovito rozdvojuje a siaha až na vnútornú stranu predných nôh. Okraje uší má biele, špičku ňucháča ružovo sfarbenú. Chvost je menší menej osrstený, na konci mierne zahrotený a tmavší. Tlapky na nohách sú osrstené len slabo, takže v stope vynikajú aj brušká chodidiel. Ostré pazúry na prstoch jej umožňujú šplhanie sa aj po zdanlivo hladkých skalách.
Výskyt.
Je teplomilnejšie než kuna lesná a jej rozšírenie zasahuje viac na juh. Žije v južnej a strednej Európe, v európskej časti Ruska, v Strednej Ázii, v severnej Indii, Tibete a Nepále. Kuna skalná obýva okraje lesov, skalnatý terén, staré zrúcaniny budov, kôlne. Je to typický samotár, úkryt môže mať aj v skalnej štrbine, stromovej dutine alebo v nore po nejakom hlodavcovi. V Európe žije obvykle v blízkosti ľudských stavieb, a to aj v centrách veľkých miest. V mestách vyhľadáva povaly, opustené budovy, šachty a podobné objekty. Živí sa tu potkanmi, holubami aj odpadkami. Známa je tiež návštevami chát a chalúp, v ktorých ničí izoláciu, zanecháva trus i zvyšky potravy, ľuďom môžu vadiť tiež hlučné aktivity kún v období párenia. Občas sa vyskytuje aj v lese a šplhá po stromoch, avšak ide o zriedkavé prípady, lebo tu sa darí jej príbuznej kune lesnej.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 205 (47,6 % rozlohy Slovenska, do roku 1964 len v 16, 3,7 %) v nadmorských výškach 100 (Leles) – (Tále).
Potrava.
Jej hlavnou potravou sú myši a zvlášť obľubuje vajcia vtákov. Loví aj potkany, zajace a domácu hydinu. Rada navštevuje ovocné sady. Požiera hmyz, dážďovky, obojživelníky i plazy. Často vyhrabáva zo zeme larvy a kukly čmeľov a ôs.
Rozmnožovanie.
Samčeky a samičky sú spolu len počas párenia v letnom období. Vtedy sa ozývajú pri ľúbostných hrách typickým prskavým škrekotom a pišťaním. Samica je gravidná 9 mesiacov. Sedem mesiacov trvá skrytá, takzvaná predĺžená brezivosť a až potom sa zárodok implantuje – uhniezdi v maternici a okamžite sa vyvíja. Samičky rodia od februára v priebehu apríla až mája 2 až 6 slepých mláďat, o ktoré sa starajú obaja rodičia. Osamostatňujú sa na jeseň, keď ich vodí len matka. Pohlavne dospievajú v 3 rokoch. Kuna sa dožíva približne 10 rokov.

</doc>
<doc id="383231" title="Jake Short" url="https://sk.wikipedia.org/wiki?curid=383231">
Jake Short

Jake Short (* 30. máj 1997, Indianapolis, Indiana, USA) je americký herec, známy ako „Fletcher Quimby“ v seriáli stanice Disney Channel A.N.T. Farm alebo ako ,Oliver" v seriáli Mighty Med a na programe Disney Channel. Vystupoval v niekoľkých reklamách, napríklad v reklame na pomarančový džús.
Kariéra.
Jeho prvá hlavná rola ako Fletcher Quimby, na stanici Disney Channel, bola v komediálnom seriáli "A.N.T. Farm". Zahral si aj ako Nose Noseworthy v roku 2009 v krátkom filme "Shorts", a rovnako tak aj v mnohých reklamách.
Začínajúc v roku 2013 si zahral rolu Olivera v originálnych Disney XD sériach "Mighty Med" a jeho pokračovania "".

</doc>
<doc id="383750" title="2. multiplex" url="https://sk.wikipedia.org/wiki?curid=383750">
2. multiplex

2. multiplex alebo Komerčný multiplex je multiplex na Slovensku, ktorý slúži na vysielanie komerčných rozhlasových a televíznych programov pomocou DVB-T. Do apríla 2013 boli v multiplexe prístupné televízie JOJ, Plus, Markíza a Doma. 24. apríla 2013 bola ponuka rozšírená o televíziu TA3. Od 1. januára 2017 bolo ukončené vysielanie všetkých programov televízie Markíza, ktorú nahradila televízia Barrandov Family.
Programové zloženie.
Obsahuje nasledujúce programy:
Parametre.
V tomto multiplexe sa používa kódovanie videa MPEG-2, kódovanie zvuku MP2 a funguje tu aj služba EPG. Multiplex pokrýva územie Slovenska prostredníctvom 37 vysielačov a 25 dokrývačov. TA3 má nižší bitrate ako ostatné programy v multiplexe.

</doc>
<doc id="383766" title="1. multiplex" url="https://sk.wikipedia.org/wiki?curid=383766">
1. multiplex

1. multiplex je multiplex na Slovensku, ktorý slúži na vysielanie komerčných rozhlasových a televíznych programov pomocou DVB-T. Bol spustený koncom marca 2013. V polovici apríla bola v multiplexe sprístupnená televízia WAU a 24. apríla 2013 bola ponuka rozšírená o televízie Dajto a Fooor. V období od 9. do 19. mája 2013 (počas Majstrovstiev sveta v ľadovom hokeji) bola súčasťou multiplexu aj Dvojka HD. Vysiela v kodeku DVB-T2 H.264.
Parametre.
Vysielanie tohto multiplexu šíri 24 vysielačov. Vysielanie pokrýva okolo 80% domácností na Slovensku. Pre príjem staníc multiplexu stačí prijímač s podporou MPEG-2, no od leta 2019 došlo k postupnému prelaďovaniu viacerých vysielačov a zmene štandardu na DVB-T2 (MPEG-4/HEVC). V jesenných mesiacoch 2016 sa pokrytie multiplexu rozšírilo o lokality Trenčín, Snina, Rožňava, Kráľovský Chlmec, Detva, Bralová skala a Považská Bystrica.

</doc>
<doc id="383772" title="Sojuz 40" url="https://sk.wikipedia.org/wiki?curid=383772">
Sojuz 40

Sojuz 40 () bol sovietsky pilotovaný kozmický let v rámci programu Sojuz. Sojuz 40 vyštartoval 14. mája 1981 z kozmodrómu Bajkonur k stanici Saľut 6. Na palube bola dvojčlenná medzinárodná sovietsko-rumunská posádka. Celkovo išlo o 16. expedíciu k stanici a 9. s medzinárodnou posádkou (Interkozmos). Taktiež išlo o posledný let kozmickej lode typu Sojuz 7K-T. Návratový modul Sojuzu 40 je dnes vystavený v Rumunskom Národnom vojenskom múzeu.
Priebeh letu.
Loď odštartovala 14. mája 1981 z kozmodrómu Bajkonur pomocou rakety Sojuz U. Štart sa vydaril, loď sa dostala na orbitu 191 – 269 km, bez problémov fungoval aj systém automatického približovania. K spojeniu lode so stanicou nastalo večer 15. mája. V čase ich príletu fungovala stanica už tri a pol roku.
Práca na stanici.
Medzinárodná posádka strávila na stanici sedem pracovných dní, v rámci ktorých bolo vykonaných celkom 23 experimentov.

</doc>
<doc id="383902" title="Prýštec najkrajší" url="https://sk.wikipedia.org/wiki?curid=383902">
Prýštec najkrajší

Prýštec najkrajší (iné názvy: poinsettia, ľudovo "vianočná ruža, vianočná hviezda"; ) je rastlina pochádzajúca z Mexika. Kvety sú nenápadné, žltozelené, veľké ako hrášok. Najkrajšie sú listy okolo kvetov. Môžu byť červené, žlté, biele alebo ružové dekoratívne. Kupujeme ju práve pre jej kvety, ale mnohým z nás ani nenapadne, že to, čo na nej najviac obdivujeme, nie sú ani tak maličké žlté a pomerne nenápadné kvietky, ale vyfarbené listene, ktoré ich obklopujú. Najčastejšie sa stretávame s červenými, ale môžu byť tiež ružové, lososové až krémové alebo čisto biele. V poslednej dobe sa už objavujú i štvorfarebné odrody. Listy bývajú sýto, často až tmavo vyfarbené, väčšinou kopijovitého tvaru hladko zaoblené alebo s menšími lalokmi. Nápadnejšie rozdiely ďalej môžu byť v tvare a celkovej veľkosti. Väčšina črepníkových rastlín je stredne veľká, má jeden či viac výhonkov. Do závesných nádob sa často dávajú rastliny rozložené. Predávajú sa aj väčšie kultivary na kmienku alebo tiež miniatúry.Využíva sa na červenkasté farbivo.
Pestovanie.
Z hľadiska pestovania je vianočná hviezda rastlina krátkych dní. Pretože sa používa iba na dočasnú živú ozdobu, pestovatelia musia rastlinu oklamať redukciou počtu hodín denného svetla. Počas štyroch týždňov pred Vianocami treba každú noc rastlinu držať v teplej a tmavej miestnosti najmenej štrnásť hodín. Už po troch týždňoch začnú vyrastať drobné kvietky a ozdobné listene. Na lepšie zatemnenie treba použiť napr. kartón, ktorým rastlinu prikryjeme. Kvitnutie spomalí už svetlo pouličných lámp. Viac svetla spôsobuje aj bujnejší a rozkonárený vzrast. Kvitnutie trvá približne tri až štyri týždne a často vydrží až do Hromníc. Po odkvitnutí rastlinu zlikvidujeme.

</doc>
<doc id="384620" title="MS Allure of the Seas" url="https://sk.wikipedia.org/wiki?curid=384620">
MS Allure of the Seas

MS Allure of the Seas je zaoceánska výletná loď vlastnená a prevádzkovaná spoločnosťou Royal Caribbean International. Spolu so svojou sesterskou loďou "Oasis of the Seas", drží rekord ako najväčšia osobná loď aká kedy bola postavená, a hoci je "Allure" o 50 milimetrov dlhšia ako "Oasis", je technicky najdlhšia aj napriek faktu, že obe lode majú identické nadstavby. Bola stavaná pod názvom "Project Genesis" a objednaná firmou Aker Finnyards vo februári 2006, pričom jej stavba začala v lodenici Perno v Turku vo Fínsku vo februári 2008. Ako "Allure of the Seas" bola nazvaná v máji 2008 po súťaži ohľadne jej názvu a názvu jej sesterskej lode. Kýl lode "Allure of the Seas" bol postavený dňa 2. decembra 2008, krátko potom, ako lodenica prišla do vlastníctva spoločnosti STX Europe.
História.
Loď opustila lodenicu v Turku dňa 29. októbra 2010 o 5:45 UTC a vydala sa smerom do svojho budúceho domovského prístavu Port Everglades blízko Fort Lauderdale na Floride v USA. Loď je vybavená teleskopickými lodnými komínmi kvôli prechodu popod mosty, ako napríklad Most cez Veľký Belt, popod ktorý prešla dňa 30. októbra 2010. Kým médiá hovorili iba o 30 centimetrovej medzere, pravdou je že vodná hladina bola vyššia o 2 až 3 metre a viac propagovaný squat efekt, prostredníctvom ktorého plavidlá prechádzajúce rýchlosťou v plytkom kanáli sú ťahané hlbšie do vody, nemal významný efekt na projekte plavidla.
Dňa 11. novembra 2010 približne o 8:30 predpoludním loď "Allure of the Seas" dorazila do svojho domovského prístavu Port Everglades. Bola vítaná tisíckami fanúšikov stojacich na brehu.
Loď bola formálne názvaná po svojej krstnej mame Princeznej Fione.
Technické parametre.
Kým projektová dĺžka "Allure of the Seas" je rovnaká ako jej sesterskej lode, a to 360 metrov, je aktuálne o 50 milimetrov dlhšia ako "Oasis of the Seas". Podľa lodenice to nebolo úmyselné a až na malé rozdiely v dĺžke sa môžu stať aj kvôli teplote ocele tak veľkej ako loď sama. Hrubá tonáž lode "Allure" je 225 282 a jej výtlak - aktuálna hmotnosť lode - je rovnaký ako lode "Oasis", čo je približne 100 000 ton, teda podobne ako americké lietadlové lode "triedy Nimitz". Samotný oceľový trup lode má hmotnosť zhruba 54 000 ton.
Loď má dvojposchodovu tanečnú halu, divadlo s 1380 sedadlami a klzisko pre korčuľovanieu Väčšina z interiéru lode bola náročne dekorovaná maliarkou Clarissou Parish.

</doc>
<doc id="384742" title="Zelená míľa" url="https://sk.wikipedia.org/wiki?curid=384742">
Zelená míľa

Zelená míľa () je americká mysteriózna dráma z roku 1999, natočená režisérom Frankom Darabontom podľa rovnomenného románu Stephena Kinga z roku 1996.
Príbeh začína v domove dôchodcov, kde 108 ročný Paul Edgecomb rozpráva priateľke svoj príbeh starý šesťdesiat rokov.
Film sa odohráva v časti väznice nazývanej posledná míľa, v ktorej sú sústredení väzni odsúdení na trest smrti (popravou na elektrickom kresle). „Blok E“, kde sa dej odohráva má zelenú podlahu, preto je prezývaný aj „"zelená míľa"“.
Dej filmu.
Na zelenú míľu privážajú odsúdenca čiernej pleti zavalitého vzrastu, mentálne zaostalého a negramotného Johna Coffeyho, ktorý je odsúdený za znásilnenie a vraždu dvoch malých dievčat.
Na zelenej míli si dozorcovia Paul Edgecomb, Brutus Howell, Harry Terwilliger a Dean Stanton navzájom dobre rozumejú, až na Percyho Wetmora, ktorého by sa najradšej zbavili, pretože je konfliktný, extravagantný a s nikým si nerozumie, ale je „nedotknuteľný“ pretože jeho teta (manželka guvernéra) nad ním drží „ochrannú ruku“.
V čase, keď na zelenú míľu privážajú ďalšieho odsúdenca problematického Wiliama Whartona, ktorý zastrelil troch ľudí, vrátane tehotnej ženy, sa riaditeľ Hal Moores zdôverí Paulovi s tým, že jeho manželka má na mozgu nádor, jej stav sa zo dňa na deň zhoršuje a ani operácia by už nepomohla.
Šéf dozorcov Paul, ktorý v tom čase trpí silným zápalom močového mechúra, zisťuje, že John Coffey nie je len obyčajný zločinec, ale má aj zvláštne (nadprirodzené) liečiteľské schopnosti a dokáže vidieť (prostredníctvom dotyku) ľuďom do duše. Ten pomôže Paulovi s jeho problémom.
Paul sa začne zaujímať o Coffeyho prípad. Nemôže totiž uveriť tomu, že človek ako Coffey by bol schopný spáchať taký ohavný zločin, akého sa (údajne) dopustil.
Po poprave jedného z odsúdených „zatúži“ Percy Wetmor veliť ďalšej poprave s prísľubom, že keď mu to Paul umožní, zo zelenej míle odíde. Percyho poprava ale jeho zavinením nedopadne dobre, keď odsúdený zhorí zaživa. Percy Wetmor je nútený podať výpoveď.
Keď si Paul neskôr všimne ako John Coffey dokáže oživiť myš „jingles“, ktorá sa stala „obľúbeným členom“ zelenej míle (po tom, čo ju Percy Wetmor po niekoľkých pokusoch zabil), rozhodne sa Halovej žene pomôcť.
Pozve svojich kolegov na obed a presvedčí ich, aby mu pomohli s jeho plánom. Chce dostať Johna Coffeyho (bez toho, aby si to niekto všimol) do blízkosti Halovej ženy, pre ktorú je poslednou nádejou na uzdravenie.
Paulovi a jeho kolegom sa podarí dostať Johna Coffeyho do blízkosti Halovej ženy a Coffey aj jej pomôže a zbaví ju trápenia a bolesti, pričom z nej rovnako ako aj v ostatných prípadoch vyženie akúsi „negatívnu energiu“, ktorú nasaje do seba. No tentoraz na rozdiel od predchádzajúcich prípadov sa mu nepodarí vypustiť negatívnu energiu zo seba spôsobom, akoby z jeho úst vyletel roj včiel.
Po návrate na zelenú míľu sa podarí Coffeymu odovzdať negatívnu energiu Percymu Wetmorovi, ktorého práve Paulova partia prepustila zo samotky, kde ho zatvorili, aby im neprekazil ich už zrealizovaný plán.
Percy „obdarený“ negatívnou energiou v tranze zastrelí Wiliama Whartona, ktorý sa práve prebral (po tom, čo prestali účinkovať tabletky na spanie, ktorými ho dozorcovia uspali, aby im tiež nekazil ich plán) a slovne zaútočil na Percyho.
John Coffey prostredníctvom podania ruky podá Paulovi vysvetlenie okolo znásilnenia a vraždy malých dievčat, za ktoré bol Coffey odsúdený. Paul sa dozvedá pravdu, okrem iného aj to, že to bol práve Wiliam Wharton, kto znásilnil a zavraždil malé dievčatá.
Percy Wetmor nakoniec končí ako pacient v blázinci, práve v tom, kde mal urobiť kariéru po odchode zo zelenej míle.
Film vrcholí popravou Johna Coffeyho, pri ktorej sa nikto z dozorcov neubráni slzám.
Paul Edgecomb končí rozprávanie tým, ako sa po poprave Johna Coffeyho rozhodol on a Brutus Howell zo zelenej míle odísť, s odôvodnením, že po Coffeyho smrti by už vo svojej práci nemohli pokračovať. Po dorozprávaní svojho životného príbehu Paul zavedie svoju priateľku do chatrče neďaleko domova dôchodcov, aby jej ukázal myš „jingles“, ktorá rovnako on ešte stále žije, pretože ich John Coffey obdaril „dlhovekosťou“.

</doc>
<doc id="384768" title="Hugo a jeho veľký objav" url="https://sk.wikipedia.org/wiki?curid=384768">
Hugo a jeho veľký objav

Hugo a jeho veľký objav (v origináli "Hugo") je dobrodružná dráma z roku 2011, ktorú režíroval Martin Scorsese a v hlavných roliach hrali Asa Butterfield, Chloë Grace Moretz, Ben Kingsley, Sacha Baron Cohen, Ray Winstone, Emily Mortimer a Jude Law. Námetom filmu bola kniha Briana Selznicka "Veľký objav Huga Cabreta" o malom parížskom chlapcovi, ktorý žije na železničnej stanici a o záhadnom starcovi, ktorý má na stanici otvorený obchod s hračkami.
Dej.
Paríž, 30. roky 20. storočia. Hugo Cabret prichádza o svojho otca hodinára a stáva sa z neho sirota. Malý chlapec, ktorý býva na železničnej stanici, sa snaží opraviť automat, o ktorého opravu sa snažil už jeho otec pred smrťou. Keď sa mu naskytne príležitosť, vždy ukradne nejaké pečivo alebo aspoň maličkosť, ale pri čine ho nachytá starý majiteľ hračkárstva a zabaví mu jeho blok s náčrtmi. Tento majiteľ nie je nikto iný, než známy Georges Méliès, autor viacerých fantazijných filmov, ale už na sklonku života.

</doc>
<doc id="384888" title="Umelec (film)" url="https://sk.wikipedia.org/wiki?curid=384888">
Umelec (film)

Umelec je francúzska romantická komédia/dráma z roku 2011, ktorú režíroval Michel Hazanavicius. V hlavných úlohách boli obsadení Jean Dujardin a Bérénice Bejová. Dej filmu sa odohráva v Hollywoode v rozmedzí rokov 1927 a 1932 a zobrazuje upadajúcu mužskú hviezdu a zrod novej ženskej hviezdy na pozadí filmu so zvukom, ktorý preberá miesto nemého filmu. Sám film je nemý a je urobený čiernobielo, a aj vďaka tomu získal množstvo uznaní od kritikov. Dujardin získal za rolu v tomto filme ocenenie za najlepšieho herca na Filmovom festivale v Cannes a film bol nominovaný na 10 Oscarov, medzi inými aj na Oscara za najlepší film.
Dej.
V Hollywoode v roku 1927 je George Valentin (Jean Dujardin) veľmi známym hercom. Po jeho boku hrá Peppy Miller (Bérénice Bejová) mladú figurantku. Príchod hovoreného filmu rozvráti ich životy. On, kedysi skutočná hviezda, upadne do zabudnutia, zatiaľ čo ona sa stane rozkvitajúcou hviezdou hovoreného filmu. Ich príbeh lásky sa teda stretne s mnohými prekážkami.

</doc>
<doc id="384939" title="Music Sounds Better with You" url="https://sk.wikipedia.org/wiki?curid=384939">
Music Sounds Better with You

„Music Sounds Better with You“ je skladba francúzskej house skupiny Stardust. Vokály v skladbe naspieval Benjamin Diamond. Skladba obsahuje prvky zo skladby „Fate“ of Chaka Khan. Je to tiež jeden z najpredávanejších singlov v roku 1998 v Spojenom kráľovstve, pričom tu debutoval na 2. mieste v auguste 1998 a túto pozíciu si udržal 2 týždne. V tom istom mesiaci sa skladba udržala po dobu 2 týždňov na 1. mieste rebríčka Hot Dance Music/Club Play. Je to jediný singel skupiny Stardust.
Skladba „Music Sounds Better with You“ bola zahrnutá do zoznamu The Top 200 Tracks of the 1990s internetovej hudobnej publikácie Pitchfork Media na 46. miesto. V roku 2001 v britskom časopise Mixmag sa skladba umiestnila na 11. mieste v zozname 100 Greatest Dance Songs of All Time.

</doc>
<doc id="384949" title="Elektráreň Nováky" url="https://sk.wikipedia.org/wiki?curid=384949">
Elektráreň Nováky

Elektráreň Nováky (skr. ENO) je tepelná elektráreň na Slovensku. Prevádzkuje ju spoločnosť Slovenské elektrárne, a.s. Závod sa nachádza v katastri obce Zemianske Kostoľany v blízkosti nováckych uhoľných baní v okrese Prievidza. Elektráreň spaľuje hnedé uhlie vyťažené na Slovensku. Okrem výroby elektrickej energie zabezpečujú Elektrárne Nováky aj dodávku horúcej vody na vykurovanie miest Prievidza, Nováky a obce Zemianske Kostoľany. Závod dodáva aj teplo vo forme pary okolitým priemyselným podnikom. 
Charakteristika.
Elektrárne pracujú v elektrizačnej sústave v základnom a pološpičkovom režime. Svojím inštalovaným výkonom 266 MWe predstavujú približne 6 % inštalovaného výkonu akciovej spoločnosti Slovenské elektrárne. ENO tvoria dve prevádzky:
Elektráreň ENO A.
Na prevádzke ENO A je fluidný kotol s výkonom 125 ton pary za hodinu. Od roku 2011 sa v ňom spoluspaľuje uhlie a drevná štiepka. Dva turbogenerátory TG 11 a TG 12 majú výkon 46 MW (28 a 18 MW). Okrem výroby elektrickej energie ENO A zabezpečuje aj dodávky tepla pre región Hornej Nitry.V roku 2013 bol vyradený TG 3 s výkonom 32 MW.
Elektráreň ENO B.
ENO B má 2 bloky s výkonom 2 × 110 MW, tvoria ho samostatné kotly, turbíny, generátory a ich príslušenstvo. Spaľujú najmä lignit a hnedé uhlie. Bloky č. 3 a č. 4 boli k 31. decembru 2015 odstavené. Celkový inštalovaný výkon elektrárne tým klesol zo 486 MW na súčasných 266 MW.
Účinky spaľovania uhlia.
Z monitorovaných priemyselných firiem elektrárne v Novákoch spaľujúce domáce hnedé uhlie produkujú až 72 % oxidu siričitého a 8 % prachových častíc. 
Diskusie o uzavretí elektrárne.
Prebiehajú diskusie o ďalšej budúcnosti elektrárne Nováky po očakávanom spustení do prevádzky tretieho a štvrtého bloku AE Mochovce s inštalovaným výkonom 2 x 471 MW. Kritici tvrdia, že v dobe boja proti klimatickým zmenám je neekologické, že zatiaľ čo Paroplynová elektráreň v Malženiciach je nevyužívaná a zakonzervovaná od 1. októbra 2013, neekologická Elektráreň Nováky beží na plné obrátky. Inštalovaný výkon PPC Malženice je 430 MW, ročne by mohla vyrobiť 3 TWh elektrickej energie. Takže nie je pravda, že po uzatvorení Elektrárne Nováky s inštalovaným výkonom 266 MW skolabuje naša elektrizačná prenosová sústava alebo že na Slovensku bude nedostatok elektrickej energie. Transformovňa 400/110 kV v Bystričanoch bude dokončená už v roku 2021.
Výroba tepla z uhlia Slovenskými elektrárňami by mala skončiť v roku 2022.
Nový zdroj tepla.
Po uzatvorení tepelnej elektrárne v Novákoch by sa malo teplo pre Prievidzu, Nováky a Zemianske Kostoľany vyrábať v novej teplárni vybudovanej v areáli ENO ako palivo by sa malo používať v prvej etape biomasa spolu so zemným plynom a v druhej etape na energetickom zhodnocovaní triedeného komunálneho odpadu. S výrobou elektrickej energie sa už nepočíta, maximálne na vlastnú spotrebu. Túto tepláreň by mali prevádzkovať Slovenské elektrárne. O návrhu sa musí rozhodnúť do konca roku 2020, keďže padlo rozhodnutie o uzatvorení elektrárne do konca roku 2023 a aby bolo po 1. januári 2024 zabezpečené vykurovanie Prievidze, Novák a Zemianskych Kostolian. Týmto projektom sa počíta so znížením emisií CO2 o 99%. S konkurenčným návrhom nedávno prišli Hornonitrianske bane Prievidza, avšak v ich riešení vykurovania sa nepočíta s vykurovaním Novák a Zemianskych Kostolian. Ich návrh projektu je v súčasnosti (2020) v štádiu posudzovania. Banícky návrh riešenia spočíva v spaľovaní biomasy v existujúcich kotloch spolu s jedným plynovým kotlom. Slovenské elektrárne dostali koncom novembra 2020 od Ministerstva hospodárstva SR osvedčenie o súlade investičného zámeru s dlhodobou koncepciou energetickej politiky. Bez spomínaného osvedčenia nemôže investor začať s výstavbou energetického zdroja či infraštruktúry. Nový novácky zdroj by mal mať podľa osvedčenia tepelný výkon 71 megawattov.

</doc>
<doc id="385072" title="Fond národného majetku Slovenskej republiky" url="https://sk.wikipedia.org/wiki?curid=385072">
Fond národného majetku Slovenskej republiky

Fond národného majetku Slovenskej republiky (FNM SR) je slovenská právnická osoba, ktorej hlavnou činnosťou je prevod majetku štátu určeného na privatizáciu na neštátne subjekty. FNM svoje poslanie ďalej špecifikuje ako "realizáciu privatizačných projektov na základe rozhodnutí o privatizácii. V prípade priameho predaja majetku alebo akcií organizuje fond výberové konania, alebo zabezpečuje prípravu a priebeh verejných obchodných súťaží, pripravuje a uzatvára kúpne zmluvy s nadobúdateľmi privatizovaného majetku. Pri privatizácii uskutočnenej vložením štátneho majetku do akciovej spoločnosti je fond zakladateľom a jediným akcionárom, ktorý následne tieto akcie prevádza na nadobúdateľov v súlade s rozhodnutím o privatizácii." Fond je pod dohľadom Národnej rady SR. K 2. decemberu 2011 vlastnil akcie v hodnote 2,3 miliardy eur v 75 firmách, medzi najväčšie patrí okrem Slovak Telekomu aj Slovenský plynárenský priemysel, Slovenské elektrárne či Slovenská elektrizačná prenosová sústava. 
Kauza Gorila.
Ako reakcia na kauzu Gorila bola k 18. januáru 2012 zo svojej funkcie odvolaná predsedníčka výkonného výboru Anna Bubeníková, nominovaná SDKÚ-DS. Prezident SR Gašparovič proces menovania nového vedenia zastavil s tým, že krátko pred marcovými parlamentnými voľbami nevidí zmysel v tom, aby sa vymenúval nový predseda fondu, a necháva to už na novú vládu. Oklieštené vedenie fondu však prezidenta upozornilo, že fungovanie FNM bez vedenia môže ohroziť vyplácanie dividend v spoločnostiach vo vlastníctve štátu.

</doc>
<doc id="385077" title="Polnoc v Paríži" url="https://sk.wikipedia.org/wiki?curid=385077">
Polnoc v Paríži

Polnoc v Paríži (v origináli "Midnight in Paris") je americká romantická komédia, ktorú natočil Woody Allen. Film mal svetovú premiéru 11. mája 2011, kedy začal 64. Filmový festival v Cannes.
Dej.
Dvojica mladých Američanov Gil (Owen Wilson) a Inez (Rachel McAdamsová) pripravuje svoju svadbu. Strávia niekoľko dní v Paríži spolu s rodičmi Inez, ktorí idú služobne do Francúzska. Kým Gil podľahne kúzlu francúzskeho hlavného mesta a plánuje sa sem presťahovať, jeho pragmatická snúbenica ani budúci svokor a svokra to vôbec neoceňujú. Nečakané stretnutie s iným americkým párom, ktorého samoľúby a nudný manžel je bývalý milenec Inez, prispeje k postupnému odcudzeniu mladých snúbencov. Gil si prechádza mesto, aby našiel inšpiráciu pre svoj ​​ďalší román. Úderom polnoci je pozvaný nasadnúť do starého Peugeotu, ktorý ho prevezie Parížom 20. rokov 20. storočia. V priebehu noci tak stretáva známe osobnosti tej doby ako Zelda a Francis S. Fitzgerald, Cole Porter, Ernest Hemingway, Juan Belmonte, Gertrude Steinová, Pablo Picasso, T. S. Eliot, Salvador Dalí, Luis Buñuel, Man Ray, Henri Matisse a iných. Postupne sa zamiluje do Adriany (Marion Cotillardová), ktorá bola múzou Picassa a Modiglianiho. Sú to však len sny o dávnom Paríži.
Obsadenie.
Zoznam hercov v poradí, v akom sa vo filme objavili.
Zaujímavosti.
Film bol kompletne natočený v Paríži s výnimkou niekoľkých záberov v obci Giverny a na zámku Vincennes pri Paríži. V epizódnej úlohe sprievodkyne v Rodinovom múzeu sa objavila aj manželka francúzskeho prezidenta Carla Bruni. Plagát k filmu čiastočne pripomína na obraz Vincenta van Gogha "Hviezdne nebo".

</doc>
<doc id="385093" title="Zbojník Jurko" url="https://sk.wikipedia.org/wiki?curid=385093">
Zbojník Jurko

Zbojník Jurko je prvý dlhometrážny slovenský animovaný film. V roku 1976 ho vytvoril Viktor Kubal, slovenský scenárista, režisér a animátor. Pri Zbojníkovi Jurkovi si ako predlohu vybral legendu o najznámejšom slovenskom zbojníkovi Jánošíkovi. Príbeh Jánošíka – ktorý bohatým bral a chudobným dával – sa v podstate neodlišuje od svojich filmových predchodcov, či tradovanej legendy. Jediným rozdielom je, že Kubal vo svojom filme zhmotnil svoje presvedčenie, že legenda Jura Jánošíka bude žiť večne a nezničia ju žiadni drábi s hákom.
Napriek tomu, že Kubal mal za sebou veľké množstvo krátkych filmov a dokonca aj animované seriály, ako napríklad Puf a Muf alebo Janko Hraško, práca na celovečernom animovanom filme bola predsa len iná – ako sám povedal: „"Veľký rozdiel je medzi kresleným krátkym filmom, ktorý sa dá prehustiť gagmi, ako môj seriál o Petrovi, kde na jeden film som mal presne päť minút – a medzi celovečerným filmom, kde viac pracuje čas a kde nestačí len sa smiať a len plakať."“
Charakteristika.
Obrazový scenár filmu mal vyše tristo kolorovaných obrázkov. Ako zdroj slúžilo Kubalovi prostredie Terchovej, kde aj väčšinu obrázkov skicoval, najmä čo sa týkalo pozadia. Aj napriek svojej dĺžke je film, okrem úvodných slov rozprávača, bez dialógov – tie nahrádza hudba skladateľa Juraja Lexmanna a pesničky Dariny Laščiakovej. Na scenári s Kubalom dramaturgicky spolupracoval aj Rudolf Urc.
Film v sebe nesie typický Kubalov rukopis, identifikovateľný v jeho starších alebo neskorších krátkych filmoch, ako napr. Krvavá pani. Jednoduché kresby, bez väčšieho množstva detailov, s čiernou kontúrou. Humor a gagy, alebo dokonca jemná satira a hlavne Kubalova láska nielen k predlohe, ale aj práci animátora ako takej. Film nerozpráva len o minulosti, ale alegoricky aj o súčasnosti. To predovšetkým robí film príťažlivým, dodáva mu dušu a aj po rokoch má divákom čo povedať. Tak ako píše v knihe o Viktorovi Kubalovi Rudolf Urc: „"Animácia sa tu stáva prostriedkom na napodobenie sveta, tichou nostalgiou nad dávnymi pravdami o národoch, ktoré potrebujú hrdinov."“
Film mal vo svojej dobe obrovský úspech nielen doma ale aj v zahraničí. Svedčia o tom kladné prijatia zo zahraničných festivalov (ako napr. Teherán) alebo množstvo ocenení, ktoré Zbojník Jurko získal. Film neuspel len divácky, ale aj z pohľadu umeleckej kritiky, o čom vypovedajú aj dobové recenzie. Ako spomína Eva Trančíková vo svojom článku: „"...jeho prínos spočíva aj v komplexnom vyvážení jednotlivých umeleckých súčastí. Počnúc dômyselnosťou, vtipom výtvarníka cez režijnú a strihovú skúsenosť, cez možno povedať svetovú úroveň kameramana Jozefa Růžičku, až po adekvátnu nevtieravosť komentára a hudobnej zložky so spevnými partami Dariny Laščiakovej."“ A ako dodáva Damián Vizár: „"Ak niekto nazve Kubalov film pokusom, tak ho možno doplniť, že to bol pre národnú kinematografiu pokus prepotrebný."“ Kubalov Zbojník Jurko sa svojou dôležitosťou vo vývoji slovenskej kinematografie môže zaradiť medzi také filmy, aké na území Slovenska vznikali vďaka tvorcom Novej vlny v šesťdesiatych rokoch.
Ako povedal o svojom filme samotný tvorca Viktor Kubal: „"Je možné, že po zhliadnutí filmu bude divák prekvapený odklonom od dejinnej skutočnosti príbehu o Jánošíkovi. A to je aj dôvod, prečo chcem namiesto Jánošíka nazvať náš film Zbojník Jurko. Chcem ho urobiť takého, nie akým bol – to by dnes už ani nikto nedokázal -, ale akým si ho vybájili ľudia vo svojich mysliach. Nechajme podtitul „nové dobrodružstvá Jura Jánošíka v animovanom filme“ – to znie sľubne, možno to aj priláka ľudí do kina: no z názvu by mala sálať istá poézia, akási detská nevinnosť či hravosť. Hrdina je spravodlivý zbojník, ktorý sa nemôže dívať na krivdy, páchané na poddaných. No je to aj chlapec všetkými milovaný, ktorému hovoria familiárne krstným menom – Jurko."“

</doc>
<doc id="385273" title="Vukovar" url="https://sk.wikipedia.org/wiki?curid=385273">
Vukovar

Vukovar (maďarsky: "Valkóvár") je mesto v najvýchodnejšom cípe Chorvátska, na brehu Dunaja. Má 28 016 obyvateľov a je centrom Vukovarsko-sriemskej župy.
Dejiny.
Vukovar bol osídlený kontinuálne už v dávnych časoch, sídlili tu napríklad Rimania, ktorí na brehu Dunaja budovali tábory, ktorých cieľom bolo zastaviť nájazdy Varvarov na území ríše. Keď sa odtiaľ nakoniec Rím stiahol, stala sa oblasť medzi Dunajom a Sávou kľúčovým miestom, o ktoré sa zvádzali ťažké súboje medzi novo vznikajúcimi stredovekými štátmi. Vtedy sem začalo sťahovanie Slovanov a Avarov. Okolo 10. a 11. storočia sa preukazuje existencia pevnosti Vukov, ktorej názov bol neskôr pomaďarčený na Vukovar. Rozrastajúce sa osídlenie získalo v roku 1231 štatút kráľovského mesta, centra Vukovskej župy, ktorá sa rozkladala v oblasti medzi Dunajom a Sávou.
V roku 1954 sa súčasťou mesta stal v tom období už znárodnený podnik a sídlisko zlínskeho koncernu Baťa, vybudovaného v tridsiatych rokoch dvadsiateho storočia (Borovo Naselje).
Mesto bolo veľmi narušené počas občianskej vojny v Juhoslávii, prebehla tu aj tzv. "Bitka o Vukovar", veľká operácia Juhoslovanskej ľudovej armády. Dodnes sú mnohé stopy vojnových škôd viditeľné.

</doc>
<doc id="385276" title="Peter Kalmus" url="https://sk.wikipedia.org/wiki?curid=385276">
Peter Kalmus

Peter Kalmus (* 28. august 1953, Piešťany) je slovenský výtvarník a autodidakt.
Životopis.
Od deviatich rokov žije a tvorí prevažne v Košiciach. V sedemdesiatych rokoch a počas normalizácie bol výraznou súčasťou neoficiálnej undergroundovej umeleckej scény, od roku 1973 členom Jazzové sekce Svazu hudebníků ČSR. V rokoch 19721975 realizoval niekoľko akcií a experimentov (prevažne v undergroundovej sfére), skúmajúcich vzťahy života a umenia. Jeho tvorba sa zaoberá prevažne kresbou, asamblážou, maľbou, objektom, akčným umením, inštaláciou grafiky a performancom (majú často povahu verejného otvoreného a nenásilného protestu). V júni 1989 bol signatár petície Niekoľko viet a v novembri 1989 spoluzakladateľ Občianskeho fóra v Košiciach. Dňa 21. novembra 1989 zorganizoval prvú demonštráciu občanov Košíc
na Hlavnej ulici v miestach, kde v roku 1968 zabili sovietski vojaci študenta Michala Hamráka.
V rokoch 19902012 bol členom Spolku C + S , od roku 1992 členom spolku Združenie 1992. Zúčastnil sa na množstve kolektívnych výstav, medzinárodných výstavných sympózií a medzinárodných festivalov akčného umenia. Vo svojom výtvarnom programe má viacero tém, ktorým sa pravidelne, až obsesívne venuje. Od roku 1988 dennodenne rituálne obalil minimálne jeden kameň drôtom za každého deportovaného Žida počas existencie Slovenského štátu. Časť z 80 000 mosadzným drôtom obalených kameňov, sa stali súčasťou monumentálneho pomníka Park ušľachtilých duší, ktorý vznikol vo Zvolene ako pocta všetkým, ktorí riskovali život aby zachránili prenasledovaných Židov. Vo vynovenej synagóge v Lučenci jeho životné monumentálne dielo Memento, pozostávajúce zo štyroch kamienkami naplnených sklenených tunelov, v Pamätný deň holokaustu a rasového násilia r. 2016 odhalil prezident SR Andrej Kiska. K jeho dlhodobým projektom patrí cyklus Partitúr, či Koróznych grafík. Od 90. rokov vytvára inštalácie, v ktorých ventiluje svoju posadnutosť konzumom a konzumnou spoločnosťou. Ďalšou sférou jeho záujmu je aj akčné umenie, ktorému sa venuje už od druhej polovice sedemdesiatich rokov. Umenie považuje za životný štýl. 
V roku 2013 zorganizoval neúspešnú petičnú akciu, ktorej cieľom bolo zozbierať 15 000 podpisov, za to aby Predseda Národnej rady Slovenskej republiky prijal návrh jeho kandidatúry vo Voľbách prezidenta Slovenskej republiky v roku 2014.
V rodisku signatára Pozývacieho listu komunistického normalizátora Vasiľa Biľaka, v obci Krajná Bystrá dňa 22. februára 2015, spolu s Ľubošom Lorenzom, obliali červenou farbou jeho bustu. Neskôr stratená busta bola súčasťou novoodhaleného pamätníka. Na pylón pamätníka napísali slovo „SVIŇA“. K svojmu počinu sa prostredníctvom sociálnej siete FB sa okamžite prihlásili. KSS ako majiteľ pamätníka sa na Okresnom súde Svidník od nich neúspešne domáhala zaplatenie majetkovej ujmy 3 500€. Krajský súd v Prešove však v novembri 2016 vrátil kauzu späť na Okresný súd Svidník.

</doc>
<doc id="385387" title="Glykolýza" url="https://sk.wikipedia.org/wiki?curid=385387">
Glykolýza

Glykolýza (z gréckeho "glykos" – cukor a "lysis" – štiepenie) je súbor chemických reakcií, v priebehu ktorých sa jedna molekula glukózy zmení na dve molekuly pyruvátu. Slúži na získavanie energie pre bunku a prebieha v cytoplazme väčšiny buniek. Glykolýzu používajú tak aeróbne, ako aj anaeróbne organizmy, pretože prebieha aj za neprítomnosti kyslíka. Čistý výťažok glykolýzy na jednu molekulu glukózy predstavujú dve molekuly adenozíntrifosfátu (ATP) a dve molekuly NADH.
Opakom glykolýzy je glukoneogenéza.
Charakteristika.
Glykolýza sa pravdepodobne vyvinula ako prostriedok na získavanie energie v ranej histórii života, ešte skôr, než koncentrácia kyslíka v zemskej atmosfére dosiahla dostatočné hodnoty na to, aby mohli nastúpiť aeróbne procesy. Prebieha v desiatich krokoch, z ktorých každý je katalyzovaný iným enzýmom a každý vytvorí odlišný medziprodukt. Na jej spustenie sú potrebné dve molekuly ATP. Neskoršie kroky vyprodukujú 4 molekuly ATP, takže zisk z glykolýzy sú dve molekuly ATP. 
U aeróbnych organizmov je glykolýza len vstupnou bránou k hlavnému súboru chemických reakcií schopných vytvárať oveľa viac molekúl ATP – k citrátovému cyklu. Ale u mnohých anaeróbnych organizmov je glykolýza základným zdrojom ATP pre ich bunky. 
Priebeh.
Na začiatku glykolýzy enzým hexokináza (kinázy sú enzýmy schopné fosforylovať iné molekuly) prenesie jednu fosfátovú skupinu z ATP na glukózu, čím sa glukóza zmení na glukóza-6-fosfát. V druhom kroku vratná premena štruktúry (izomerizácia) prenesie v glukóze karbonylovaný kyslík z prvého uhlíkového atómu (označeného C1) na druhý (C2), čím dôjde k premene glukózy na fruktózu (aldózy na ketózu). Reakciu katalyzuje enzým fosfoglukózaizomeráza. Táto novovytvorená karboxylová skupina na C2 je fosforylovaná ATP prostredníctvom enzýmu fosfofruktokinázy. Vzniknutý produkt, fruktóza-1,6-bisfosfát, má teda na sebe naviazané už dve fosfátové skupiny. Až v tejto fáze z tohto šesťuhlíkatého produktu môže enzým aldoláza vyrobiť dva trojuhlíkaté cukry, dihydroxyacetónfosfát a glyceraldehyd-3-fosfát. Keďže v glykolýze však môže ďalej pokračovať len glyceraldehyd-3-fosfát, enzým triózafosfátizomeráza musí izomerizovať aj druhý produkt štiepenia fruktózy-1,6-bisfosfátu, glyceronfosfát na glyceraldehyd-3-fosfát.
V šiestom kroku glykolýzy sa obe molekuly glyceraldehyd-3-fosfátu oxidujú prostredníctvom glyceraldehyd-3-fosfátdehydrogenázy na 1,3-bisfosfoglycerát. Tým z NAD+ zároveň vzniká NADH. V siedmom kroku sa makroergná fosfátová skupina vzniknutá v predchádzajúcom kroku prenesie enzýmom fosfoglycerátkináza na adenozíndifosfát (ADP), čím sa vytvorí prvá dvojica molekúl ATP (na každý 1,3-bisfosfoglycerát jedna) a dva 3-fosfoglyceráty. Zostávajúce fosfoesterové väzby na 3-fosfoglycerátoch majú pomerne nízku voľnú energiu. Preto túto väzbu enzým fosfoglycerátmutáza premiestni z tretieho na druhý uhlík za tvorby 2-fosfoglycerátov. Z nich enzým enoláza následne odštiepi molekulu vody a vytvorí tak na oboch molekulách nové makroergné fosfoenolové väzby. Tieto väzby sú enzýmom pyruvátkinázou premiestnené na ADP, čím vznikne druhá dvojica molekúl ATP. Tým je glykolýza ukončená a ďalší osud jej cukorných produktov, trojuhlíkatých pyruvátov, závisí od toho, či ide o aeróbne, alebo anaeróbne organizmy. Aeróbne bunky transportujú pyruvát do mitochondrií, kde sa celkom odbúra za konečného vzniku molekúl oxidu uhličitého a vody. U anaeróbnych organizmoch zvyčajne nasleduje fermentácia.

</doc>
<doc id="385436" title="Slovo (náboženský časopis)" url="https://sk.wikipedia.org/wiki?curid=385436">
Slovo (náboženský časopis)

Slovo je oficiálny časopis Gréckokatolíckej cirkvi na Slovensku. 
História.
Časopis začal vychádzať v roku 1969 pri príležitosti 1100. výročia úmrtia svätého Konštantína–Cyrila. Krátko po začatí jeho vydávania nastúpilo obdobie normalizácie. Dvojtýždenník sa zmenil na mesačník počas celého obdobia režimu. Od roku 1992 sa stal polmesačníkom a od roku 2000 (s výnimkou roku 2002) je dvojtýždenníkom. Za ten čas časopis zmenil svoj dizajn (čiernobielu verziu s 16 stranami z čias socializmu vystriedal plnofarebný časopis s 28 stranami) a stabilizovala sa jeho štruktúra. Jeho vydavateľmi boli postupne Štátne nakladateľstvo, Spolok svätého Vojtecha, Náboženské vydavateľstvo Petra a neskôr, po jeho zrušení, vydávanie časopisu prešlo na Gréckokatolícke arcibiskupstvo Prešov a neziskovú organizáciu Petra.
Cena Emila Korbu.
Cena Emila Korbu je ocenenie , ktoré udeľuje redakcia časopisu Slovo raz za tri roky. Cena sa udeľuje v kategóriách:
Pomenovaná je po gréckokatolíckom kňazovi, básnikovi a publicistovi Emilovi Korbovi (* 1930 – † 1978).

</doc>
<doc id="385488" title="František Dancák" url="https://sk.wikipedia.org/wiki?curid=385488">
František Dancák

PaedDr. František Dancák (* 8. február 1939, Varhaňovce - † 18. november 2018 Bardejov) bol slovenský gréckokatolícky kňaz ("stavroforný protojerej"), publicista a cestovateľ.
Životopis.
Narodil sa Andrejovi Dancákovi a Anne Dancákovej, rod. Lukáčkovej. Pochádza z troch detí, starší bol brat Pavel a mladšia sestra Anna. Brat Pavel bol tiež kňazom. Annin manžel bol grécko-katolícky kňaz Štefan Keruľ-Kmec .
Pôsobil po roku 1968 ako správca farností Hrabské a Kružlov. Od 1. septembra 1984 do konca roku 1991 pôsobil ako šéfredaktor časopisov "Slovo" a "Blahovistnik". Po tragickej smrti svojho nástupcu Ing. Blažeja Krasnovského sa vrátil do Slova ako šéfredaktor (11. september 1999 až 30. apríl 2000). V rokoch 1995 až 2006 bol odborným asistentom na Gréckokatolíckej teologickej fakulte Prešovskej univerzity v Prešove. Dlhé roky bol členom výboru Spolku svätého Vojtecha, neskôr predsedom redakčnej rady časopisu Slovo a vicekancelárom Prešovského arcibiskupstva. Pôsobil ako člen redakčnej rady časopisu Slovo a cirkevný cenzor. 
Zomrel 18. novembra 2018 v Bardejovskej Novej Vsi.
Vo februári 2019 mu odhalili pamätnú tabuľu v Kružlove . 24. mája 2020 vo Varhaňovciach odhalili a požehnali pamätnú tabuľu dvom bratom, gréckokatolíckym kňazom Františkovi Dancákovi a Pavlovi Dancákovi . Obidvaja boli rodákmi z obce . Pamätná tabuľa je umiestnená na veľkom andezitovom kameni, ktorý pochádza z neďalekého kameňolomu v Brestove .
Pramene.
Slovo (2009), č.4/5, s. 13

</doc>
<doc id="385522" title="Allisyn Ashley Armová" url="https://sk.wikipedia.org/wiki?curid=385522">
Allisyn Ashley Armová

Allisyn Ashley Snyder (rod. Arm; * 25. apríl 1996, Glendale, Kalifornia, Spojené štáty) je americká herečka najviac známa ako Zora zo seriálu Sonny vo veľkom svete a "So Random!".
Kariéra.
Prvá komerčná rola v ktorej Allisyn hrala bola pre spoločnosť "Bounty", no nikdy sa nevysielala. Napriek faktu, že jej prvý pokus o hereckú kariéru nedopadol veľmi dobre, nakoniec nakrútila niekoľko reklám ktoré už vysielané boli.. Zahrala si v niektorých epizódach známych seriálov ako sú napríklad: "Priatelia", "10-8", "Miracles", a "Sudkyňa Amy". Taktiež mala role vo filmoch ako: "Pán domu" a "Kráľ Kalifornie". V roku 2009 si Allisyn zahrala Zoru v seriáli od Disney Channel, "Sonny vo veľkom svete", túto postavu hrala aj keď sa seriál pretransformoval na skečovú komédiu s názvom "So Random!" ktorá sa začala vysielať v roku 2011.

</doc>
<doc id="385551" title="Jozef Kútnik Šmálov" url="https://sk.wikipedia.org/wiki?curid=385551">
Jozef Kútnik Šmálov

Jozef Kútnik Šmálov (pseudonymy: Briestočňan, Briestočňan-Pavlista, Jožo K. Šmálov-Pavlista) (* 23. november 1912, Hubová - † 13. december 1982, Liptovské Sliače) bol slovenský katolícky kňaz, básnik, prozaik, prekladateľ, kritik, literárny a kultúrny historik, pedagóg a teológ.
Životopis.
Roku 1923 – 31 študoval na gymnáziách v Ružomberku, Levoči a v Kláštore pod Znievom, v rokoch 1931 – 36 teológiu v seminári v Spišskej Kapitule a 1939 – 42 filozofiu a slovenčinu na Filozofickej fakulte Slovenskej univerzity v Bratislave.
Roku 1936 – 42 pôsobil ako r. k. kaplán a administrátor na viacerých miestach (Spišské Bystré, Spišská Belá, Valaská Belá, Liptovské Kľačany, Hybe), v rokoch 1942 – 49 profesor na učiteľskom ústave v Spišskej Kapitule, 1945 väznený v Levoči a 1948 v Košiciach, od 1949 správca fary v Liptovskom Michale, 1950 – 51 opäť internovaný v Trenčíne, od roku 1953 správca fary v Liptovských Sliačoch.
Dielo.
V rokoch 1941 – 43 s L. Hanusom redigoval časopis "Kultúra", 1943 – 44 "Obroda" a 1946 – 48 "Verbum". Autor knižných esejí "Život v slove – Essay o diele Milana Urbana" (1939), "Valentín Beniak, básnik nadosobný" (1942).
Prekladal z francúzštiny a poľštiny, zvlášť nábožensko-umelecké diela katolíckych spisovateľov (L. Bertrand, H. Gheon, F. O’Nollova, Z. Krasińki, A. Mickiewicz atď).
Ako kultúrny a literárny historik napísal syntézu "Zástoj katolíckej hierarchie v slovenskom národnom a kultúrnom živote" (1948) aj ďalšie štúdie publikované časopisecky.
Autor básnicko-filozofickej eseje "Dumka o detstve" (1940).
Po roku 1948 ho totalitný režim vyradil z literárneho aj vedeckého života, venoval sa iba prekladom viacerých základných teologických diel a liturgických textov, teologické aj literárnovedné štúdie uverejňoval iba v exilových a domácich samizdatových časopisoch a zborníkoch, monografie ostali v rukopisoch. Z nich vyšli "O pôvode pustovníka Svorada" (Nové obzory, 1969), "Litánie loretánske" (1998), "Prvý učiteľ slovienskeho národa" (1999). Rozsiahlu monografiu o ňom napísal Ladislav Hanus ("Jozef kútnik-Šmálov. Život. Činnosť. Tvorba." Spišský kňazský seminár, 1992, 457 s) 

</doc>
<doc id="385644" title="Výpustok" url="https://sk.wikipedia.org/wiki?curid=385644">
Výpustok

Výpustok (iné názvy: piliér, rampúch, sklepenie, výstupek, žebračka, žudro (v širšom zmysle), klebetnica, české synonymá pozri nižšie) je v ľudovom staviteľstve dverový otvor spevnený plasticky vystúpeným portálom, ktorý vytvárajú bočné (oblé alebo hranolovité) piliere a ich oblúkové preklenutie. Oblúkovité preklenutie býva zhora pokryté strešnými škridlami alebo inou ochranou proti poveternostným podmienkam. 
Výpustok sa vyskytuje najmä na západnom a strednom Slovensku a na priľahlom moravskom (Slovácko) a rakúskom území, a to najčastejšie na hlavných vchodoch, ale aj na vchodoch do pivnice či sýpky. 
V niektorých oblastiach býva výpustok zdobený farebnými maľovanými ornamentami s rastlinnými a ľudovými motívmi. Účelom výpustku bolo chrániť vchody pred požiarom a poveternostnými vplyvmi. Vo viacerých lokalitách západného Slovenska bol výpustok asi 1 m hlboký a bola v ňom upravená sedačka.

</doc>
<doc id="385745" title="Ladislav Hučko starší" url="https://sk.wikipedia.org/wiki?curid=385745">
Ladislav Hučko starší

Ladislav Hučko starší (* 13. február 1912, Kojšov, okres Gelnica – † 2. február 1975, Prešov) bol gréckokatolícky kňaz, stredoškolský učiteľ a prvý šéfredaktor Slova, oficiálneho časopisu Gréckokatolíckej cirkvi na Slovensku.
Životopis.
Pôsobil ako stredoškolský profesor na dievčenskom gymnáziu ústavu Sancta Mária v Prešove a od roku 1943 na prvom štátnom gymnáziu v Prešove až do 1. septembra 1950. V roku 1950 odmietol akciu "P", a tak do roku 1968 pracoval na rôznych miestach po celom Slovensku. V roku 1968 pôsobil vo farnosti Svidník a v roku 1969 vypomáhal vo farnosti Slovinky. V rokoch 1969 až 1970 bol šéfredaktorom časopisu Slovo. Pochovaný je na verejnom cintoríne v Prešove.
Spolu s manželkou Šarlotou mali troch synov: Jozef, Ladislav a Mikuláš . Syn Ladislav Hučko sa v roku 2003 stal pražským apoštolským exarchom.
Ocenenia.
2012 - Cena Emila Korbu

</doc>
<doc id="385765" title="Emil Korba" url="https://sk.wikipedia.org/wiki?curid=385765">
Emil Korba

ThDr. Emil Korba st. (* 1. máj 1930, Bardejov – † 27. október 1978, Bardejov) bol gréckokatolícky kňaz, básnik a publicista.
Životopis.
Narodil sa 1. mája 1930 v rodine Jána Korbu (1903 – 1966) a Štefánie, rod. Holevovej (1905 – 1970). Mal troch súrodencov: Ján, Gabriel, Alžbeta . 
Pôsobil ako gréckokatolícky kňaz v Pražskej arcidiecéze. V roku 1969 prestúpil do prešovského gréckokatolíckeho biskupstva, kde pôsobil v rokoch 1969 až 1975 vo farnostiach Fulianka a Okružná. Od roku 1970 bol šéfredaktorom časopisov "Slovo" a "Blahovistnik" . V roku 1976 viedol aj Katolícke noviny. Je autorom mnohých básnických zbierok. Pochovaný je na verejnom cintoríne v Bardejove.
Zomrel náhle 27. októbra 1978 v štyridsiatomdeviatom roku života a dvadsiatomšiestom roku kňazstva.
Od roku 2006 Gréckokatolícke arcibiskupstvo Prešov a nezisková organizácia "Petra" udeľujú Cenu Emila Korbu. 

</doc>
<doc id="385766" title="Štefan Papp" url="https://sk.wikipedia.org/wiki?curid=385766">
Štefan Papp

Štefan Papp (; * 11. marec 1917, Berezovo – † 25. február 1990, Košice) bol gréckokatolícky kňaz, historik, liturgista a publicista.
Životopis.
Po roku 1968 pôsobil vo farnostiach Nižná Rybnica a Vyšné Nemecké. V rokoch 1979 až 1984 bol šéfredaktorom časopisov Slovo a Blahovistnik. Je autorom mnohých historických a liturgických článkov týkajúcich sa Gréckokatolíckej cirkvi na Slovensku. Tiež je autorom gramoplatní s naspievanými staroslovanskými liturgickými textami v mukačevskom nápeve vydanými v ČSSR v pražskom vydavateľstve Supraphon v r. 1969, ktoré boli prevydané aj v USA. Boli určené ako učebná pomôcka pre kantorov.

</doc>
<doc id="385769" title="Juraj Gradoš" url="https://sk.wikipedia.org/wiki?curid=385769">
Juraj Gradoš

ThLic. Juraj Gradoš, PhD., protojerej (* 5. august 1974, Poša ), je gréckokatolícky kňaz a publicista, redaktor, šéfredaktor.
Životopis.
Bol jedným zo zakladateľov Spolku bl. biskupa Pavla Petra Gojdiča a časopisu "Prameň", kde pôsobil ako redaktor 4 roky. Od roku 1997 do roku 2000 pôsobil vo farnosti Geraltov a súčasne bol administrátorom excurrendo v Terni-Hradisku. Následne pôsobil v Prešove ako výpomocný duchovný v rokoch 2000 – 2001. V rokoch 2001 – 2002 pôsobil vo farnosti Klenov. V rokoch 2003 – 2004 pôsobil v Prešove-Sídlisku 3. 21. apríla 1998 založil Náboženské vydavateľstvo Petra, ktoré viedol až do jeho zrušenia. Od 2. mája 2000 je šéfredaktorom časopisu Slovo. Dňa 4. mája 2016 objavil vzácnu listinu z 24. apríla 1646, súvisiacu s Užhorodskou úniou .

</doc>
<doc id="385770" title="DMX" url="https://sk.wikipedia.org/wiki?curid=385770">
DMX

Earl Simmons (* 18. december 1970 , Mount Vernon, New York, USA – † 9. apríl 2021, White Plains, New York, USA), viac známy ako DMX (známy aj ako Dark Man X, Dog Man X a Divine Master of the Unknown) bol americký reper a herec, ktorý sa stal slávnym v roku 1997. Jeho umelecké meno bolo pôvodne akronymom z "Divine Master of the Unknown", ale aj aj z názvu bicieho automatu 80. rokov Oberheim DMX. V roku 1999 vydal DMX svoj najpredávanejší album "...And Then There Was X", z ktorého bol vydaný hitový singel „Party Up (Up in Here)“. Takisto si ako herec zahral vo filmoch ako "Belly", "Romeo musí zomrieť", "Lovec policajtov", "Kolíska do hrobu" či "Posledná hodina". V roku 2006 hral v reality show sérii "". V roku 2003 DMX publikoval knihu svojich memoárov nazvanú "E.A.R.L.: The Autobiography of DMX".

</doc>
<doc id="386161" title="Keby bolo keby" url="https://sk.wikipedia.org/wiki?curid=386161">
Keby bolo keby

Keby bolo keby je slovenský seriál, ktorý vysielala TV JOJ. Seriál mal premiéru 19. októbra 2009. Od 22. marca 2011 sa začala vysielať 2. séria. "Keby bolo keby" je zároveň aj najdrahší slovenský seriál (k začiatku roka 2012). Pri nakrúcaní sa použili digitálne kamery RED. 
Dej.
Seriál je situovaný do prostredia troch rodín z rozličných sociálnych vrstiev. Igor žije s Adelou, nemajú deti a žijú si idylický život v dome s výhľadom na celú Bratislavu. Peniaze ktoré si užívajú, však nie sú vždy zarobené poctivým spôsobom. Tomáš a Inge predstavujú strednú vrstvu, majú krásny byt, Tomáš pracuje ako realitný maklér a Inge ako taxikárka. Majú 16-ročnú dcéru Mirku. Monika a Jano majú malý byt, 3 deti a medzi sebou neustále hádky. Navyše Jano je Tomášov brat, Monika je s Inge skvelá kamarátka už od strednej školy, Igor zároveň spolupracuje s Tomášom, ktorý má tajný vzťah s Monikou.

</doc>
<doc id="386311" title="Útek na Horu čarodejníc" url="https://sk.wikipedia.org/wiki?curid=386311">
Útek na Horu čarodejníc

Útek na Horu čarodejníc je americký sci-fi/triler z roku 2009, ktorý je remake pôvodného fantasy filmu z roku 1975 "Únik na Horu čarodejníc". Obe verzie majú základ v rovnomennom filme z roku 1968 od režiséra Alexandra Keya. Film režíroval Andy Fickman a v hlavnej úlohe sa predstavili Dwayne Johnson, AnnaSophia Robb, Alexander Ludwig, Ciarán Hinds a Carla Gugino.
Natáčanie filmu začalo v Los Angeles v marci 2008. Film bol uvedený dňa 13. marca 2009.
Dej.
Dvaja mladí mimozemšťania prídu na Zem, aby získali vzorky, ktoré zostali v rastlinách, čím by mohli zachrániť ich hynúcu planétu. Bohužiaľ, vesmírna loď ktorou prišli, uviazne na Witch Mountain - tajnej vládnej inštitúcii v púšti v Nevade. Pomoc deťom sa rozhodne poskytnúť taxikár v Las Vegas - Jack Bruno (Dwayne Johnson). Spoločne s odborníkom na UFO, Dr. Alex Friedmanovou (Carla Gugino) okamžite musia ísť na Horu čarodejníc a oslobodiť loď. Počas výpravy sa zdá, že deti majú nadľudské schopnosti. Sara (AnnaSophia Robb) používa telekinézu a dokáže čítať myšlienky a jej brat Seth (Alexander Ludwig) má jedinečnú silu. Úlohu komplikujú vládni agenti, ktorí chcú využiť deti na svoje vlastné účely, pričom nemilosrdný vrah mimozemšťanov Syphon ich chce zabiť. Ak sa deti nedostanú na loď včas, ich planéta nebude mať šancu na prežitie a jej populácia začne inváziu na Zem.

</doc>
<doc id="386326" title="František Perger" url="https://sk.wikipedia.org/wiki?curid=386326">
František Perger

František Perger (* 1. júl 1700, Žlutice pri Toužime – † 26. apríl 1772, Prešov) bol slovenský jezuita. Presadil a viedol výstavbu Kalvárie v Banskej Štiavnici (1744 – 1751) a kostola Kalvárie v Prešove (1753).
Život.
Narodil sa v českých Žluticiach pri Toužime.
Dvadsaťročný sa stal jezuitom, študoval v Trnave, Šoprone a v Štajerskom Hradci. 
Slúžil ako kazateľ v Nemecku, Uhorsku a Sedmohradsku. 
V čase veľkého moru (1738-40) slúžil najskôr chorým v Temešváre, potom tri roky v Budíne. 
Jeden rok slúžil ako vojenský kňaz v novej komárňanskej pevnosti. 
Pôsobil aj v Petrovaradíne, v Budíne a v Košiciach ako predstavený, provinciál a spirituál .
V Banskej Štiavnici pôsobil pravdepodobne od r. 1743 do jesene 1751.
Krátko po posviacke štiavnickej Kalvárie odišiel do Budína a odtiaľ do Prešova, kde po ďalších 15 rokoch mníšskej služby aj dožil. 
5. novembra 1771 dostal porážku, zomrel zaopatrený sviatosťami 26. apríla 1772 o pol dvanástej predpoludním v Prešove. 
Je pochovaný v t.č. evanjelickom Kostole sv. Trojice, ktorý bol v čase jeho smrti v správe jezuitov..
Dielo.
František Perger počas svojho pôsobenia v Banskej Štiavnici inicioval vybudovanie impozantnej Kalvárie na Ostrom vrchu. Magistrát dňa 13. marca 1744 odsúhlasil jeho návrh a poskytol na jeho realizáciu vstupný kapitál 300 zlatých. Celý projekt – kostoly, kaplnky – sa realizoval pod jeho priamym vedením. Základný kameň bol slávnostne požehnaný za prítomnosti veľkého počtu veriacich a kňazstva na sviatok Povýšenia sv. Kríža – 14. septembra 1744. Hneď po začiatku výstavby začali na banskoštiavnickú kalváriu púte. 14. septembra 1745 bol požehnaný Horný kostol a konala sa v ňom prvá svätá omša. V roku 1746 bola dohotovená kaplnka Božieho hrobu a Dolný kostol.
František Perger v roku 1748 napísal a vydal o Kalvárii slovensky písanú knihu. Uviedol v nej poučenia o modlitbách, poriadok pobožnosti na sviatky Nájdenia a Povýšenia sv. Kríža, odpustky na banskoštiavnickej kalvárií, modlitby k Umučeniu Krista Pána, ku cti Božského Srdca, modlitby na krížovej ceste k Bolestnej Matke Márií, modlitby na dvanásť hodín dňa, vybudenie viery, nádeje a lásky, cvičenia v cnostiach, modlitby ranné a rôzne pobožnosti k Ukrižovanému Pánovi. Autentický príklad textu (doslovne): "Na Nebi y na Zemi, po celem Krěstianstwi, Gežjss bud milowaný. Kdo y vctjwostj Neyswetegssý gméno gežjsse rjká, wyhráwá 25 dnuw odpustky, a gestili to časteg w žiwote swem činil, obsáhuje prj konci žiwota swého plné odpustky".
Kalvária bola vybudovaná a kostoly a kaplnky zariadené za necelých sedem rokov. Slávnostná posviacka celej kalvárie sa konala 13. septembra 1751, na slávnostnej omši predniesol otec Perger kázeň v nemeckom jazyku.
Z účtovnej knižky ktorú odovzdal svojmu nástupcovi Ignácovi Haggenbucherovi S. J., 29. októbra1751 pred svojím odchodom zo Štiavnice vyplýva, že náklady na základné stavebné práce vykonané v rokoch 1744 – 1751 predstavovali 27 245 zlatých a 22,5 grajciara. Príspevky pochádzali od veľkého počtu darcov, časť od mesta, banského eráru, patricijských rodín, úradníctva, ba počas pobytu v Banskej Štiavnici prispel na Kalváriu aj cisár František Lotrinský. Za 7 rokov plodného pobytu v Banskej Štiavnici dokázal Páter Perger obdivuhodné dielo – hodné obdivu aj tých najúspešnejších moderných developerov. Na jej konci žiadal od milostivého Boha udeliť v tomto živote hojného požehnania, stálej milosti, a v druhom večného blahoslavenstva, v prvom rade Štiavničanom. Podpísaný : P. František Perger. S. J.
Ihneď po príchode do Prešova viedol páter Perger výstavbu kostola na Kalvárii v Prešove, ktorý bol vysvätený v roku 1753. 

</doc>
<doc id="386375" title="Dragon (kozmická loď)" url="https://sk.wikipedia.org/wiki?curid=386375">
Dragon (kozmická loď)

Dragon, známy tiež ako Dragon 1, bola znovupoužiteľná nepilotovaná nákladná kozmická loď, ktorú vyvinula americká súkromná spoločnosť SpaceX s podporou NASA v rámci programu COTS. Prvý skúšobný let lode Dragon sa uskutočnil 8. decembra 2010. Bolo to prvýkrát, čo sa kozmická loď vyvinutá súkromnou spoločnosťou úspešne dostala na obežnú dráhu a potom sa vrátila späť na Zem. V októbri 2012 už plne naložená loď odštartovala k Medzinárodnej vesmírnej stanici (ISS). Na posledný let k ISS loď odštartovala 7. marca 2020 a o mesiac neskôr úspešne pristála v Tichom oceáne. Nástupcom kozmických lodí Dragon sa stal Dragon 2. 
Kontrakt COTS.
V súťaži vypísanej v rámci programu Commercial Orbital Transportation Services (COTS) bola v roku 2006 vybraná spoločnosť SpaceX, aby vyvinula kozmické plavidlo pre dopravu nákladu a výhľadovo aj ľudských posádok na nízku obežnú dráhu Zeme, najmä k Medzinárodnej vesmírnej stanici (ISS). V rámci prideleného kontraktu v hodnote minimálne 278 miliónov USD bola spoločnosť zaviazaná k vývoju plavidla a prevedeniu troch demonštračných letov lode. Na vynášanie lode Dragon vyvinula SpaceX svoju vlastnú nosnú raketu Falcon 9. Dôvodom na vypísanie COTS bolo ukončenie prevádzky kozmického raketoplánu v roku 2011 a potreba rozšírenia prepravných kapacít na nízku obežnú dráhu Zeme ešte pred prvým pilotovaným letom lode Orion organizácie NASA.
Konštrukcia lode.
Išlo o loď klasickej koncepcie s návratovým modulom umožňujúcim balistický alebo riadený návrat s využitím mierneho vztlaku telesa. Vnútri lode bol hermetický priestor s objemom 10 m³ pre max. nákladu. Súčasťou návratového modulu bola väčšina technologických systémov lode, ako je 18 korekčných raketových motorov Draco s ťahom 400 N, avionika, napájací systém, nádrže pohonných hmôt atď. Na špici lode bol umiestnený spojovací uzol CBM. Ten bol pri štarte lode prekrytý aerodynamickým krytom. Dĺžka kabíny bola , s krytom . Maximálny priemer bol .
Okrem vlastnej návratovej kabíny bola súčasťou lode valcová nadstavba (trunk), u ktorej sa nepredpokladal spätný návrat na Zem. K tejto nadstavbe bol pripojený pár solárnych panelov a vo vnútri nadstavby bol priestor pre umiestnenie ďalšieho nákladu s objemom 14 m³ alebo až 34 m³ s rozšíreným trunkom.
Celková dĺžka lode vrátane krytu spojovacieho uzla bola okolo , maximálny priemer a celková hmotnosť okolo 8 ton. Z toho hmotnosť prázdnej lode predstavovala , pohonné hmoty , náklad vo vnútri kabíny a náklad v trunku až .
Loď bola vybavená tepelným štítom z materiálu PICA-X (phenolic impregnated carbon ablator), ktorý bol dimenzovaný pre návrat lode z oblastí Mesiaca a Marsu.
Vlastné pristátie bolo zabezpečené sústavou dvoch výťažných a troch hlavných padákov. Výťažné padáky, vypúšťané vo výške približne , slúžili k spomaleniu a stabilizácii pádu. Hlavné padáky s priemerom sa otvárali vo výške a zabezpečovali mäkké pristátie rýchlosťou 5 až 5,5 m/s. Bezpečné dosadnutie bolo zaistené aj pri zlyhaní jedného z hlavných padákov.

</doc>
<doc id="386996" title="Strážna veža (Rožňava)" url="https://sk.wikipedia.org/wiki?curid=386996">
Strážna veža (Rožňava)

Mestská veža alebo Strážna veža sa nachádza uprostred Námestia baníkov v Rožňave. 
Dejiny.
Veža má výšku 38 m a v minulosti bola súčasťou pôvodnej radnice. Stavbu veže ako prvku ochrany proti tureckému nebezpečenstvu začali roku 1643 za richtára Martina Weiszera. Bola dokončená v roku 1654, kedy rožňavský richtár Matej Bakoš pozval do mesta spišského staviteľa Juraja Gerscheuera. Na južnej strane veže umiestnili pamätnú tabuľu s menami oboch richtárov, datovaním stavby a erbom mesta, do strechy uložili pamätnú listinu, v ktorej Ján Althuem Missnico podrobne opísal všetky udalosti uplynulých 11. rokov. Nad tabuľou sa nachádza turecká kamenná delová guľa. 
Na ôsmom podlaží veže je malá miestnosť pre strážcu, ktorý mal veľmi dobrý výhľad na všetky strany. V roku 1766 vyhorela a počas opravy dostala dnešnú barokovú šindľovú strechu. Veža je známa tým že mala najpresnejšie hodiny v Uhorsku.
Zvony.
Veža mala pôvodne 3 zvony, no dochoval sa iba jeden, ktorý ulial Buchner v roku 1934. Rovnako sa zachoval i hodinový cimbál.

</doc>
<doc id="387297" title="Fiodor Alexandrovič Abramov" url="https://sk.wikipedia.org/wiki?curid=387297">
Fiodor Alexandrovič Abramov

Fiodor Alexandrovič Abramov (; * 29. február 1920, Verkola, Rusko – † 14. máj 1983, Petrohrad, ZSSR) bol ruský spisovateľ a literárny vedec. Písal romány prevažne z vidieckeho prostredia (tzv. dedinská próza), z obdobia počas a po 2. svetovej vojne.
Životopis.
Fiodor Alexandrovič Abramov sa narodil v mnohodetnej rodine v obci Verkola v Archangeľskej oblasti. Mal roľnícky pôvod, ktorého znalosť využil vo väčšine svojich prozaických diel. V roku 1938, po štúdiu na strednej škole, bol prijatý na Filologickú fakultu Leningradskej štátnej univerzity. Jeho štúdium prerušila druhá svetová vojna, Abramov sa prihlásil ako dobrovoľník do domobrany a bojoval na leningradskom fronte. Bol ťažko ranený. Štúdium ukončil v roku 1948 a následne v roku 1951 obhájil kandidátsku dizertačnú prácu o Michailovi Šolochovovi (spoluautor monografie (spolu s V. Gurom) M. A. Šolochov z roku 1958). Potom do roku 1960 pôsobil ako docent a vedúci katedry na katedre ruskej sovietskej literatúry filologickej fakulty Leningradskej univerzity, od 1960 sa venoval profesionálne literárnej činnosti a bol aj členom Zväzu sovietskych spisovateľov. Zomrel nečakane 14. mája 1983 v Petrohrade po operácii.
Činnosť a dielo.
Abramov svoju literárnu činnosť začal ako kritik a výskumník. Jeho literárna stať s názvom „Люди колхозной деревни в послевоенной прозе“ (Ľudi kolchoznoj derevni v poslevojennovoj proze, dosl. Ľudia kolchoznej dediny v povojnovej próze) z roku 1954 bola namierená proti idealizovanému zobrazovaniu dediny (napr. v diele Semiona Babajevského) a vzbudila značné polemiky. Prihováral sa za uvoľnenie pomerov pre kolchozníkov: presadzoval väčší podiel zisku a ukončenie zadržiavania občianskych preukazov. Od roku 1960 bol členom Zväzu sovietskych spisovateľov.
Okrem románovej tvorby ("Priaslinovci") písal aj poviedky, novely (kratšie prozaické útvavy začal písať až po románoch) a jednu divadelnú hru "Odin Bog dľa vsech" (1962). Medzi menej rozsiahlu prózu patrí novela "Bez otca" (1962), zborníky noviel "Alka" (Алька, 1971), "Dereviannyje kone" (Деревянные кони, 1972), "Posledňaja ochota" (1973). Kratšie diela vychádzali v literárnych časopisoch ako "Neva" a "Novyj mir".
Príbehy zo zbierky noviel "Dereviannyje kone" boli dramatizované v Divadle na Taganke pod rovnomenným názvom v roku 1974 a hra zaznamenala úspech. Divadelné spracovanie obsahuje dve dejové línie, ktoré čerpajú zo života súdobej a retrospektívne aj predrevolučnej dediny a zobrazuje životné osudy prostých dedinských žien.
Priaslinovci.
Jeho prvé literárne dielo vôbec bol román "Bratia a sestry" (Братья и сестры - Bratia i siostry) z roku 1958. Bol to prvý diel z trilógie "Priaslinovci" (Пряслины - Priasliny), ďalšie diely: 1968 "Dve zimy a tri letá" (Две зимы и три лета - Dve zimy i tri leta) a 1973 "Cesty a rázcestia" (Пути-перепутья - Puti-pereputia). Neskôr, v roku 1978, trilógiu doplnil ešte románom "Dom" (Дом) a celú tetralógiu pomenoval "Bratia a sestry" (Братья и сёстры). Tetralógia zachytáva život na ruskej dedine od konca 30. rokov 20. storočia po udalosti v prvej polovici 70. rokov, kedy nastal obrat v poľnohospodárskej politike. Hoci ide rozsahom o veľké dielo, „Abramov nenapísal klasickú epopej. Do jeho knihy nevstupujú historické osobnosti a ani záber jeho obrazov nie je veľký, čo sa týka dejových lokalít - od jednej rodiny a dediny po okres s tendenciou rozširovania horizontu. Spočiatku ide skôr o život jednej rodiny - Priaslinovcov - a ich susedov, až neskôr sa do deja dostávajú aj postavy mimo dediny.“
Posledné roky.
Medzi posledné diela Abramova patrí zbierka noviel, poviedok a čŕt "Babilej" (Бабилей) z roku 1981. Pracoval aj na románe "Čistaja kniha" (Чистая книга), ktorý mal byť dejinami rodného kraja 20. storočia. Pre náhlu smrť ho nedokončil. Počas perestrojky vychádzali jeho poviedky, ktoré „svedčia o tragickej situácii sovietskych všedných dní“.
Hodnotenie.
Abramov bol významný spisovateľ, trochu paradoxne „sa nespravodlivo zriedkavo spomína v literárnej histórii, hoci patril už od päťdesiatych rokov k najodvážnejším a najčestnejším tvorcom dedinskej prózy, verejne pranieroval pomery na dedine a bol za to prenasledovaný. Jeho kvalitná realistická próza vyjadrila pravdu o dedine i o tragických osudoch jej obyvateľov.“ Patril k populárnym autorom: „zdroj popularity jeho kníh bol v spojení spoločensky dôležitých udalostí s farbistým, podrobným opisom života, ktorých sa tieto udalosti týkajú, niekedy veľmi dramaticky až drasticky“.
Ďalšie hodnotenia Abramovovej tvorby:

</doc>
<doc id="387307" title="Bezbariérový prístup" url="https://sk.wikipedia.org/wiki?curid=387307">
Bezbariérový prístup

Bezbariérový prístup umožňuje ľuďom s obmedzenou schopnosťou pohybu prístup na miesta, za bežných okolností im nedostupné. Slúži vozíčkarom, ľuďom s ťažkou chôdzou, ale aj matkám s kočíkom či nevidiacim prekonávať schody, terénne nerovnosti, obrubníky a iné prekážky.
Legislatíva.
Zo stavebného hľadiska ide o súbor opatrení, ktoré zaistia samostatný pohyb a užívanie stavieb a iných priestorov osobami s obmedzenou schopnosťou pohybu a orientácie. Sú to predovšetkým osoby používajúce invalidný vozík alebo barle, ale tiež ľudia s ťažkým zmyslovým postihnutím.
V súčasnosti sa vyžaduje bezbariérový prístup pri novostavbách občianskej vybavenosti a väčšinou i do rekonštruovaných objektov. Problematické prekážky sa najmä v starších budovách, ale aj v exteriéri dajú prekonať pomocou nájazdových rámp či zdvíhacích plošín.
Pohybovo postihnutí.
Ľudia s pohybovým obmedzením ale aj matky s kočíkom vyžadujú okrem odstránených schodov aj dostatočne:
Nevidiaci.
Zrakovo postihnutí potrebujú pre bezpečný pohyb napríklad:

</doc>
<doc id="387479" title="DVB-T na Slovensku" url="https://sk.wikipedia.org/wiki?curid=387479">
DVB-T na Slovensku

DVB-T na Slovensku zabezpečuje digitálne vysielanie televíznych programov.
Pilotné vysielanie DVB-T na území Slovenska začalo v roku 2004. Ku koncu roka 2008 bolo (stále iba v rámci pilotného vysielania) z vysielačov s nízkym výkonom pokryté územie v oblasti Bratislavy, Košíc, Banskej Bystrice a Zvolena, Prešova a Malaciek. Dňa 22. decembra 2009 bol takmer na celom Slovensku spustený 1. prechodový multiplex (prechodový). Podľa plánov Európskej únie sa má vo všetkých členských štátoch vypnúť analógové televízne vysielanie v priebehu rokov 20102012.
Celoplošné multiplexy.
V súčasnosti celoplošne vysielajú 4 multiplexy. V súčasnosti je ich obsah nasledujúci:
Lokálne multiplexy.
Okrem celoplošných multiplexov začali vysielať aj niektoré lokálne multiplexy, napr. v Žiline, Leviciach, Jaslovských Bohuniciach, Bratislave a inde. V nich sú obsiahnuté prevažne lokálne televízie.
Po skúšobnom vysielaní v štandarde DVB-T2 boli v druhom polroku 2019 postupne preladené viaceré vysielače.

</doc>
<doc id="387966" title="Boreas (boh vetra)" url="https://sk.wikipedia.org/wiki?curid=387966">
Boreas (boh vetra)

Boreas alebo Boreás (starogr. Βορέας – "Boreas"/iný prepis: "Boreás", latinsky" Boreas" alebo" Aquilon") bol v gréckej mytológii syn Titana Astraia a bohyne ranných zôr Éós. Bol bohom severného vetra, alebo tiež severný vietor sám.
Jeho bratmi boli:
Boreas bol zo všetkých vetrov najsilnejší a najprudší. Jeho sídlo bolo v Trákii, na svojich krídlach sa však preháňal po celom svete.
Jeho manželkou sa stala Óreithyia, dcéra aténskeho kráľa Erechthea. Keďže ona sa za neho nechcela vydať, uniesol ju násilím. Spolu mali dvoch okrídlených synov menom Kalais a Zétes, ktorí sa preslávili mnohými hrdinskými činmi, okrem iného sa tiež zúčastnili výpravy Argonautov do Kolchidy pre zlaté rúno. Okrem nich mali Boreas a Órethyia tiež dcéry Chioné (bohyňa snehu) a Kleopatru, ktorá sa vydala za tráckeho kráľa Finea.

</doc>
<doc id="388079" title="Nový rok" url="https://sk.wikipedia.org/wiki?curid=388079">
Nový rok

Nový Rok je sviatok začiatku nového roka a podľa gregoriánskeho kalendára pripadá na 1. januára. V noci z 31. decembra na 1. januára svet oslavuje koniec starého a začiatok nového roka. 
Podľa iných kalendárov pripadajú oslavy Nového roka na iné dni, napríklad židovský Nový rok, nazývaný Roš ha-šana, pripadá na september gregoriánskeho kalendára. Byzantský Nový rok sa oslavoval 1. septembra, tento dátum sa zachováva dodnes ako začiatok cirkevného alebo liturgického roka v byzantskom obrade. 1. január v juliánskom kalendári, ktorý používajú niektoré pravoslávne a východné katolícke cirkvi, pripadá na 14. január podľa gregoriánskeho kalendára, preto sa niekedy 14. január označuje ako juliánsky občiansky Nový rok.
Nový rok je na Slovensku a v mnohých krajinách štátnym sviatkom.

</doc>
<doc id="388130" title="Moloch Vlavo" url="https://sk.wikipedia.org/wiki?curid=388130">
Moloch Vlavo

Moloch Vlavo“ (* 6. júl 1984, Bratislava). 
Tvorba Molocha Vlavo začala v petržalskej hip-hopovej formácii Druhá Strana, ktorú založil spolu s raperom Mikym Morom v roku 1997. Do roku 2004 vytvorili zopár skladieb, v roku 2004 Druhá Strana vydala vinylové EP "Zápalka", v roku 2006 debutový album "Výpoveď otom čojetu videť" a o rok na to ďalší album "DUO", ktorý bol ocenený zlatou platňou.
Rokom 2008 počína sólová dráha, Moloch vydal debutový sólo album "Mikrofón je ručná zbraň", ktorý v roku 2013 dostal zlatú platňu za predaj, a v roku 2010 vyšlo EP "Komandant pre hudbu zdola". V roku 2009 si Moloch Vlavo zahral vedľajšiu rolu vo filme Bratislavafilm, v ktorom zazneli prevažne skladby od Molocha. V roku 2016 sa Druhá Strana rozdeľuje a v roku 2017 nasleduje druhé sólo Mikrofón je ručná zbraň II.
Moloch Vlavo často spolupracuje a koncertuje so svojím bratom, tiež raperom, Rétosom (kedysi Jedno Agresívne Oko). Taktiež vznikli spolupráce s inými petržalskými rapermi, napr.: Momo, Suchý Pes, Korytnák, Kady-Šon, Slipo atď. 
V roku 2018 vydal 3 disstracky na väčšinu domácej rapovej scény. V roku 2019 tieto disstracky zvečňuje na EP Kladivo na pélerov.
V roku 2020 uverejnil klip "Slovenská nádej", kde otvorene podporuje krajne pravicovú stranu ĽSNS.

</doc>
<doc id="388286" title="The Voice Česko Slovensko" url="https://sk.wikipedia.org/wiki?curid=388286">
The Voice Česko Slovensko

The Voice Česko Slovensko (Hlas Česko Slovenska) je spevácka súťaž a verzia Hlasu Holandska pre Česko a Slovensko. Je to jedna z častí medzinárodného projektu "The Voice", založeného na speváckej súťaži, vytvorenej holandským televíznym producentom Johnom de Mol. Spoločný projekt TV Markíza a Nova sa vysiela od 12. februára 2012.
Dôraz sa kladie na kvalitu účinkujúcich spevákov, ktorých si štyria známi hudobníci vyberajú naslepo. V ďalšej etape hudobníci trénujú talenty, ktoré sa prebojovali do ich skupiny.
=Kouči a moderátori=
= Prehled rad =
= Finaliste =
Prehľad.
Priebeh súťaže.
Séria sa skladá z troch častí: tzv. výber naslepo, duely a živé vystúpenia. Štyria tréneri si skladajú tímy zo súťažiacich vo výbere naslepo. Počas zhruba minútu trvajúceho vystúpenia účinkujúceho má každý z trénerov možnosť prejaviť záujem o jeho zaradenie do svojho tímu; ak chcú rovnakého speváka dvaja alebo viacerí tréneri, rozhodne o zaradení samotný účinkujúci.
V druhej etape šou, ktorá sa nazýva súbojová, alebo duelová, si tréner vyberie po dvoch spevákoch. Tí bojujú proti sebe v spievaní rovnakej piesne a víťazi postúpia do individuálnych "bojov" v živom vysielaní. V živom vysielaní budú okrem trénerov rozhodovať i hlasy divákov. 
Do finálnej fázy postúpi 8 súťažiacich, ktorí budú bojovať proti sebe v živých vystúpeniach. Aj v tejto časti súťaže budú rozhodovať tréneri i televízni diváci, ktorí vyberú štvoricu najlepších spevákov. Tí zvedú záverečný súboj, v ktorom budú hodnotení už len samotnými televíznymi divákmi.
Séria 1 (2012).
Prvá séria začala 12. februára 2012 a beží rovnako na Slovensku aj v Česku. Koučovia sú Josef Vojtek, líder českej rockovej skupiny Kabát, kultová osobnosť 80-tych rokov Michal David, popová speváčka Dara Rolins a známy hip hop/R'n'B spevák Rytmus.

</doc>
<doc id="388541" title="Viry-Châtillon" url="https://sk.wikipedia.org/wiki?curid=388541">
Viry-Châtillon

Viry-Châtillon je francúzske mesto v juhovýchodnej časti metropolitnej oblasti Paríža v departemente Essonne v regióne Île-de-France. Má asi 31 000 obyvateľov. Od Paríža je vzdialené asi .
1. apríla 1909 tu bolo otvorené prvé letisko vo Francúzsku.
Geografia.
Mesto leží na Seine, do ktorej tu ústi rieka Orge.
Susedné obce: Savigny-sur-Orge, Juvisy-sur-Orge, Draveil, Morsang-sur-Orge, Fleury-Mérogis a Grigny.
Meno obce.
Názov je zloženina mien dvoch pôvodných obcí – Viry-sur-Orge a Châtillon-sur-Seine. Viry vzniklo z latinského "Verus", pomenovania miesta v galo-rímskom období.
Vývoj počtu obyvateľov.
"Počet obyvateľov"

</doc>
<doc id="388543" title="Saint-Cloud (mesto)" url="https://sk.wikipedia.org/wiki?curid=388543">
Saint-Cloud (mesto)

Saint-Cloud je francúzske mesto v západnej časti metropolitnej oblasti Paríža v departemente Hauts-de-Seine v regióne Île-de-France. Má asi 29 000 obyvateľov a od centra Paríža je vzdialené asi .
Poloha.
Saint-Cloud leží na pravom brehu rieky Seiny. Zo severu hraničí s mestom Suresnes. Východnú hranicu tvorí rieka Seina s Parížom (Bois de Boulogne) a Boulogne-Billancourt, na juhu susedí s mestami Sèvres a Ville-d'Avray, na juhozápade s mestom Marnes-la-Coquette a na západe s obcami Garches a Rueil-Malmaison.
Dejiny.
Dejiny mesta siahajú až do včasného stredoveku, kedy tu mních Chlodoald (Fluduald), vnuk franského kráľa Chlodovika I., založil kláštor.
V polovici 16. storočia tu bol postavený kráľovský zámok. Stavba bola počas prusko-francúzskej vojny 19. septembra 1870 obsadená pruskými oddielmi a 13. októbra ostreľovaná obrancami Paríža z Mont Valérien, takže do základov vyhorela. V jednej zo zachovaných vedľajších budov zámku sídlila v rokoch 1882 – 1987 École normale supérieure. Zachoval sa tiež rozsiahly zámocký park s rozlohou .
Dňa 31. mája 1868 sa v Saint-Cloud konali prvé cyklistické preteky vo Francúzsku.
Verejná doprava.
Saint-Cloud má s Parížom železničné spojenie prostredníctvom liniek Transilien na nádražie Saint-Lazare a autobusovými linkami. S okolitými obcami zaisťuje spojenie električková linka T2, ktorej štyri zastávky sa nachádzajú na hraniciach mesta. V meste samotnom nie sú žiadne stanice metra. Najbližšie sa nachádzajú v susednom meste Boulogne-Billancourt, kde sú stanice Pont de Sèvres na linke 9 a Boulogne – Pont de Saint-Cloud na linke 10.

</doc>
<doc id="388592" title="Indočína" url="https://sk.wikipedia.org/wiki?curid=388592">
Indočína

Indočína (z fr. Indochine &lt; Indo- = Indo- + Chine = Čína) je región na území polostrova Zadná India v juhovýchodnej Ázii, Leží na juhozápad od Číny a na východ od Indie. Názov je pôvodne francúzsky a začali ho používať francúzski kolonisti vo Vietname, keď začali rozširovať územie kolónie do susediacich oblastí. 
Geografia.
Podľa užšieho vymedzenia Indočína pozostáva z územia bývalej Francúzskej Indočíny:
V širšom zmysle, podľa sociokultúrneho vymedzenia, Indočína zodpovedá kontinentálnej juhovýchodnej Ázii, ktorá zahŕňa aj štáty:
História.
Územie Indočíny pre svoju strategickú polohu priťahovalo pozornosť kolonizátorov. Odohrávalo sa tu mocenské súperenie medzi európskymi koloniálnymi mocnosťami, domácimi štátmi – Čína, Siam, a v neposlednom rade i Japonskom, ktorého vojenské obsadenie Francúzskej Indočíny malo devastačný dopad na francúzsku prestíž v oblasti, čo sa odzrkadlilo na tvrdom odpore miestnych voči Francúzom po 2. svetovej vojne. 

</doc>
<doc id="388665" title="Cukuba sákitto" url="https://sk.wikipedia.org/wiki?curid=388665">
Cukuba sákitto

Cukuba sákitto (; ) je motoršportový pretekársky okruh, ktorý sa nachádza sa v Šimocuma v susedstve s mestom Cukuba v prefektúre Ibaraki v Japonsku. Je dlhý 2,045 kilometra a najdlhšia rovina má 437 metrov. Na okruhu je aj malá šikana používaná iba pre motocykové preteky, ktorá zväčšuje dĺžku na 2,070 kilometra. Okruh bol postavený v roku 1966 a v súčasnosti sa na ňom konajú súťaže každý týždeň.
Okruh sa objavil v mnohých videohrách, vrátane "Forza Motorsport" "Forza Motorsport 2", "Forza Motorsport 3" a "Forza motorsport 4", "Gran Turismo 4", "Gran Turismo PSP", "Gran Turismo 5", "Tourist Trophy", "Enthusia Professional Racing" a "D1 Grand Prix". Okruh sa zvyčajne používa na tuningové súťaže a preslávilo ho použitie časopisom "Best Motoring" na testovanie a preteky rôznych vozidiel.
Time attack.
2007 17. ročný Revspeed Super Battle na Cukuba sákitto

</doc>
<doc id="389230" title="Eurovision Song Contest 1957" url="https://sk.wikipedia.org/wiki?curid=389230">
Eurovision Song Contest 1957

Eurovision Song Contest 1957 bola druhá súťaž zo série Eurovision Song Contest, ktorá sa konala vo Frankfurte v Nemecku. Oproti minulému roku narástol záujem televíznych divákov, avšak stále počtom prevažovali rozhlasoví poslucháči. V tom čase ešte neplatilo pravidlo: Víťazná krajina hostí budúci rok , preto dostalo možnosť usporiadať súťaž v predchádzajúcom ročníku druhé Nemecko.
Účastníci.
Oproti minulému roku narástol počet krajín o Dánsko, Rakúsko a Veľkú Britániu. Počet piesní však klesol zo 14 na 10.
Návraty.
Títo interpreti sa vrátili po predchádzajúcej účasti aj do tohto ročníka.

</doc>
<doc id="389333" title="Vojenská letecká inžinierska akadémia profesora N. J. Žukovského" url="https://sk.wikipedia.org/wiki?curid=389333">
Vojenská letecká inžinierska akadémia profesora N. J. Žukovského

Vojenská letecká inžinierska akadémia prof. N. J. Žukovského (), od roku 2008 Vojenská letecká akadémia prof. N. J. Žukovského a J. A. Gagarina (), od konca roku 2009 Vojenské učebno-vedecké stredisko vojenského letectva (), je ruská vojenská vysoká škola. Je najväčšou a najstaršou vojenskou vysokou leteckou školou na svete. Na škole študovali všetci sovietski aj ruskí kozmonauti.
Akadémia bola založená 23. novembra 1920. Zaisťuje prípravu odborníkov na technické využitie lietadiel a kozmických lodí a ich motorov, všetky druhy vybavenia lietadiel, prostriedky rádioelektronického boja, výskum prírodných zdrojov zeme leteckými a kozmickými prostriedkami.
Akadémia sídli v Moskve s pobočkami v Monine, Noginsku a Kašire. Skladá sa z fakúlt lietajúcich strojov, leteckej výzbroje, leteckého vybavenia, leteckého rádioelektronického vybavenia, prípravy zahraničných špecialistov a základnej prípravy.
Dejiny.
Z iniciatívy profesora Nikolaja Žukovského bola roku 1919 založená Moskovská letecká technická škola. Výuka najprv prebiehala v budove na ulici Voznesenského (ulica Rádio), v máji 1920 dostala budovu bývalej remeselníckej školy v Malej kozlovskej uličke v centre Moskvy, neďaleko od letiska.
Dňa 26. septembra 1920 Revolučná vojenská rada Republiky v rozkaze č. 1946 rozhodla o reorganizácii Moskovskej leteckej technickej školy na Inštitút inžinierov Červeného letectva N. J. Žukovského (). Stanovy inštitútu Revolučná vojenská rada potvrdila 23. novembra 1920.
Ku dňu 9. septembra 1922 bol inštitút rozšírený v Leteckú akadémiu N. J. Žukovského (). V lete 1923 akadémia presídlila do Petrovského paláca.
Dňa 17. apríla 1925 bola akadémia znova premenovaná na vojenskú leteckú akadémiu DRRA prof. N. J. Žukovského (). Najprv v akadémii existovali dve fakulty – inžinierska a služby letectva (veliteľská, ktorá existovala do roku 1927 a znovu od roku 1930). V 30. rokoch počet fakúlt vzrástol na šesť.
Do roku 1940 bola akadémia jedinou vojenskou leteckou vysokou školou v Sovietskom zväze. Pripravovali sa v nej ako leteckí velitelia, tak špecialisti schopní slúžiť v armáde aj pracovať v priemysle alebo vedeckých ústavoch. V marci 1940 sa vydelili veliteľská, navigačná a operatívna fakulta s kurzami zdokonaľovania veliteľského zboru v samostatnú Vojenskú akadémiu veliteľského a navigačného personálu letectva Červenej armády (, neskôr Gagarinova vojenská letecká akadémia). Potom na Žukovského akadémii študovali len inžinieri a technici.
So začiatkom vojny do akadémie prichádzali študenti technických vysokých škôl, čo umožnilo skrátiť výuku. Vzniklo učebné centrum pre výuku prechodu na nové typy lietadiel, ktorým prešlo v prvých mesiacoch vojny cez päť tisíc ľudí. Od júla 1941 do júna 1943 bola akadémia evakuovaná do Sverdlovsku.
Od 6. augusta 1946 nosila akadémia nový názov – Vojenská letecká inžinierska akadémia prof. N. J. Žukovského (). Akadémia sa rozširovala, vznikli rádiotechnická fakulta, letecký experimentálny oddiel, katedry reaktívne riadenej výzbroje, riadených leteckých rakiet a ďalšie. 
Roku 1998 pri rozsiahlej reorganizácii vojenského vzdelania bola akadémia premenovaná na Vojenskú leteckú technickú univerzitu (). Petrovský palác, dlhoročné sídlo a symbol akadémie prevzalo mesto Moskva. Roku 2002 sa univerzita vrátila k tradičnému názvu (Žukovského vojenská letecká inžinierska akadémia). Od 1. septembra 2008 bola zlúčená s Gagarinovou vojenskou leteckou akadémiou vo Vojenskú leteckú akadémiu prof. N. J. Žukovského a J. A. Gagarina (). V roku 2009 pokračovali reformy, predovšetkým znižovanie stavov učiteľov, toho roku akadémia neprijímala nových poslucháčov.
Koncom roku 2009 bola znovu premenovaná, na Vojenské učebno-vedecké stredisko vojenského letectva ().

</doc>
<doc id="389334" title="St. Moritz" url="https://sk.wikipedia.org/wiki?curid=389334">
St. Moritz

St. Moritz (St. je skratka zo slova "Sankt" - svätý; v švajčiarskej retorománčine: "San Murezzan") je obec v juhovýchodnom Švajčiarsku, v Engadine. Je to obec v okrese Maloja, v kantóne Graubünden. Najvyšší vrchol vo východných Alpách a Piz Bernina, leží niekoľko kilometrov od mesta.
Geografia.
St. Moritz má rozlohu 28,7 km². Z tejto oblasti 28,2 % slúži na poľnohospodárske účely, zatiaľ čo 19,4 % je zalesnených. Zo zvyšku krajiny 8,3 % je obývaných (budovy a cesty) a zvyšok je neproduktívny (vodné toky, ľadovce a hory). Mesto sa skladá z častí "St. Moritz-Dorf" , "St Moritz-Bad" , "Suvretta" a "Champfér".

</doc>
<doc id="389388" title="Žralok býčí" url="https://sk.wikipedia.org/wiki?curid=389388">
Žralok býčí

Žralok býčí (iné názvy: žralok piesočný, žralok pieskový, piesočný žralok tigrovitý; lat. "Carcharias taurus" alebo staršie "Odontaspis arenarius", ďalšie latinské názvy pozri nižšie) je veľký druh žraloka, zástupca čeľade "Odontaspididae". 
Vyskytuje sa v pobrežných vodách po celom svete. Napriek svojmu hrôzostrašnému vzhľadu ide o pomerne pokojný a pomaly sa pohybujúci druh žraloka. Všeobecne sa nepovažuje za nebezpečného, ak nie je vyprovokovaný. Pre tieto rozporuplné vlastnosti a pre veľkú prispôsobivosť v zajatí sa považuje za najčastejšie chovaný veľký druh žraloka vo verejných akváriách.
Vedecké synonymá.
Odontaspis taurus Rafinesque 1810, Eugomphodus taurus Rafinesque 1810, Odontaspis americanus Mitchill 1815, Squalus americanus Mitchill 1815, Carcharias griseus Ayres 1843, Odontaspis arenarius Ogilby 1911, Carcharias arenarius Ogilby 1911, Odontaspis platensis Lahille 1928, Carcharius platensis Lahille 1928.
Anatómia a výzor.
Telo je silné, s dvoma veľkými chrbtovými plutvami. Chvost je pretiahnutý s dlhým horným lalokom. Obvykle dorastá do dĺžky 3,5 metra, v takom prípade váži 90 až . Maximálna, vierohodne doložená správa, hovorí o exemplári s váhou .
Žralok býčí má väčšinou sivý chrbát a biely spodok. V auguste 2007 bol v Austrálii vyfotografovaný albín.
Potrava.
Strava sa skladá z rýb, mladých žralokov a rají, chobotníc a kôrovcov.
Správanie.
Tieto žraloky sa obvykle zdržujú v pobrežných vodách v hĺbkach medzi 60 až 190 metrov, aj keď boli zaznamenané tiež vo väčších hĺbkach. Počas dňa často vyhľadávajú útočište v podmorských jaskyniach a medzi skaliskami a v noci vyrážajú na lov. Počas dňa vykazujú pomalšie správanie, aktívnejšími sa stávajú v noci. Žralok býčí je jediný známy druh žraloka, ktorý prehĺta vzduch a ukladá si ho v žalúdku, aby zachoval neutrálny vztlak pri plávaní.
Napriek tomu že sa všeobecne tvrdí, že tento druh žraloka nie je pre ľudí nebezpečný, databáza ISAF obsahuje 76 zaznamenaných útokov na ľudí, z ktorých 29 bolo klasifikovaných ako nevyprovokované. Dva z týchto nevyprovokovaných útokov viedli k úmrtiu.
Rozmnožovanie.
Tento druh je živorodý, jeho embryá sa však živia navzájom medzi sebou. Vo vnútri maternice sa mladé žraloky kŕmia živinami zo žĺtkového vrecka a potom aj jeden druhým, dokiaľ neostanú dva posledné jedince. Ak chce matka poskytnúť mladým ďalšiu potravu, produkuje ďalšie vajíčka, ktoré zostávajúce mladé konzumujú. Táto reprodukčná stratégia je známa tiež ako vnútromaternicový kanibalizmus. V dvoch rokoch sú mladé žraloky zhruba meter dlhé a plne schopné sa o sebe postarať 

</doc>
<doc id="389395" title="Konečné riešenie židovskej otázky" url="https://sk.wikipedia.org/wiki?curid=389395">
Konečné riešenie židovskej otázky

Konečné riešenie židovskej otázky alebo skrátene konečné riešenie ( "Endlösung der Judenfrage", skrátene "Endlösung") bol nemecký nacistický plán na systematickú genocídu európskeho židovstva počas druhej svetovej vojny, ktorý mal byť vyústením holokaustu (Šoa, שואה).
Rozkazy týkajúce sa vykonávania konečného riešenia židovskej otázky sa nezachovali v písomnej forme. Existujú iba fragmentárne dôkazy, ako napríklad list Göringa Heydrichovi z júla 1941 s poverením na riadenie „konečného riešenia“. Zápisnica zo stretnutia vysokých predstaviteľov nacistického Nemecka 20. januára 1942 na konferencii vo Wannsee o "konečnom riešení" sa našla až v roku 1947 v archívoch jedného z ríšskych ministerstiev. Stalo sa tak však až po Norimberskom procese, kde teda dokumenty nemohli byť použité ako dôkaz.
Už od leta 1941 realizovali masové popravy civilného obyvateľstva podrobených oblastí západnej časti Sovietkeho zväzu, predovšetkým (ale nie výlučne židov) jednotky Einsatzgruppen. Podľa odhadov im padlo za obeť asi 700 000 až 1,4 milióna ľudí. Masové vyvražďovanie Židov v plynových komorách začalo začiatkom roku 1942. Zavraždených bolo celkovo 6,8 miliónov Židov (medzi ktorými sú zarátané obete hladu a chorôb v segregovaných getách, obete masových popráv jednotkami Einsatzgruppen ako aj obete vraždenia v koncentračných táboroch).
Operácia Reinhard (tiež operácia Reinhardt, nemecky Aktion Reinhardt alebo Einsatz Reinhardt), ktorá začala v marci 1942 bol nacistický plán vyvraždiť Židov žijúcich v poľskom Generálnom gouvernemente. Väčšina bádateľov sa domnieva, že akcia bola pomenovaná po hlavnom koordinátorovi tzv. konečného riešenia Reinhardovi Heydrichovi. V rámci tohto plánu boli zriadené tri vyhladzovacie tábory - Belžec, Sobibor a Treblinka. Počas približne jedného a pol roka, keď tieto tábory fungovali, v nich nacisti zavraždili viac ako 1,5 miliónov Židov a niektorých ďalších etník. Operácia Reinhard začala v marci 1942 a skončila v decembri roku 1943. Vrchol operácie v počte zabitých ľudí nastal v posledných troch mesiacoch roka 1942. Metódy vraždenia v týchto táboroch boli neustále zdokonaľované. V Belzec a potom aj v Sobibore boli vybudované plynové komory s kapacitou 1 200 ľudí, neskôr bola kapacita navýšená na 3 000 a plynová komora v Treblinke mala kapacitu 4 000 ľudí, ktorí mohli byť zavraždení naraz. Vo všetkých menovaných táboroch nacisti kapacitu plynových komôr neustále zvyšovali. V Belzec zavržadili nacisti takmer za 10 mesiacov 434 508 Židov, 1500 Poliakov a bližšie neznámy počet Rómov, v Sobibore trvalo vyvraždenie 152 000 ľudí 18 mesiacov. V Treblinke zavraždili nacisti za rok celkovo 780 000 ľudí. Celkový počet obetí Akcie Reinhard, ktorú historik Stefan Lehnstaedt nazýva "jadrom holokaustu" je 1,36 miliónov ľudí. Ďalšie milión obetí nacistického hromadného vraždenia bol v celkovo najväčšom nacistickom vyhladzovacom tábore v Auschwitz-Birekenau, z toho 960 000 židovských mužov, žien a detí.
Likvidáciu Židov na dobytých východných územiach uskutočňovali popravou strelnými zbraňami jednotky Einsatzgruppen, ktorým padlo za obeť asi 1,5 miliónov židovských obyvateľov Poľska, Ukrajiny (masaker v Kamjanici-Podiľskom - jún 1941, Babyn Jar - september - október 1941), pobaltských štátov (hromadné popravy v Kalevi-Liiva v období 1941-1943).

</doc>
<doc id="389411" title="Emotikon" url="https://sk.wikipedia.org/wiki?curid=389411">
Emotikon

Emotikon alebo v slangu smajlík je grafický symbol zložený zvyčajne z interpunkčných a špeciálnych znakov (ASCII), ktorý vyjadruje náladu, postoj či emócie pisateľa. Ide o špeciálnu formu ASCII umenia, ich význam sa musí interpretovať pri otočení o 90° doprava.
Používajú sa predovšetkým v médiách, akými sú internetové chaty, IRC a SMS, ale niekedy sa objavujú aj inde (začínajú sa objavovať v pravidelných periodikách, prevažne pre mládež). V oficiálnych dokumentoch sa nevyskytujú.
Unicode.
Emotikony ako samostatné znaky boli zavedené do Unicode verzie 6.0. Zahŕňajú rozsah Unicode od 1F600 do 1F64F.
V neskorších verziách boli pridané ďalšie tri emotikony: 

</doc>
<doc id="389790" title="Nora Kabrheľová" url="https://sk.wikipedia.org/wiki?curid=389790">
Nora Kabrheľová

Nora Mojsejová, rodným menom Eleonóra Pischová, občianskym menom Eleonóra Mojsejová, predtým Eleonóra Kabrheľová, predtým Eleonóra Mojsejová, predtým Eleonóra Kašaiová, (* 12. október 1958, Trenčín, ČSR), bola slovenská podnikateľka, bilančná účtovníčka, módna návrhárka a politička.
Televízna kariéra.
Do mediálneho povedomia sa dostala v roku 2004 vďaka reality show Vilomeniny kde spolu s manželom Braňom Mojsejom súťažili proti rodine bezdomovcov. Neskôr sa objavili aj v show "Domáca horúčka", ktorú odvysielala Slovenská televízia. 
V roku 2005 spolupracovali s manželom s TV Markíza na projekte reality show Mojsejovci. V roku 2011 spolupracovala s TV Prima a TV JOJ na reality show "Šéfka." V roku 2010 účinkovala v projekte TV JOJ Kapor na torte a v roku 2013 v projekte VIP Nákupné maniačky.
Nora Mojsejová Fashion.
V roku 2008 založila spoločnosť – "Nora Mojsejová Fashion".
Obvinenie z trestného činu podvodu.
V júni 2009 vyšetrovateľ Úradu boja proti korupcii Prezídia Policajného zboru voči nej vzniesol obvinenie z trestného činu podvodu. Následne bola obvinená z pokusu neodvedenia dane a poistného v hodnote pol milióna eur v inej kauze.
Politická kariéra.
V roku 2002 pod priezviskom Kašaiová neúspešne kandidovala za stranu HZDS vo Voľbách do Národnej rady Slovenskej republiky.
V roku 2011 vznikla transformáciou zo strany Aliancia nového občana (predseda Pavol Rusko) STRANA SLOBODNÉ SLOVO – NORY MOJSEJOVEJ. Jej predsedníčkou bola do roku 2013 Nora Mojsejová. V súčasnej dobe strana nesie názov IDEA.

</doc>
<doc id="390230" title="RDS-1" url="https://sk.wikipedia.org/wiki?curid=390230">
RDS-1

RDS-1 (; «изделие 501» – produkt „501“; атомный заряд «1-200» – atómový náboj „1-200“) bola prvá sovietska atómová bomba. Bomba bola odpálená 29. augusta 1949 v Semipalatinskom jadrovom polygóne, na území dnešného Kazachstanu.
História.
ZSSR začal skúmať oblasť jadrovej fyziky už pred druhou svetovou vojnou, no výskum sa v prvom rade zameriaval na výrobu elektrickej energie z jadra. Výskum sa ale zastavil po vypuknutí sovietsko-nemeckej vojny. Po vojne bol obnovený, no už aj s cieľom vyrobiť atómovú bombu. Sovieti využili veľa poznatkov z nemeckého projektu atómovej bomby, ktoré získali po porážke Berlína a zo špionáže amerického projektu Manhattan.
Pri výrobe vlastnej bomby sa rozhodli ísť cestou napodobenia amerických prototypov, ktoré už boli overené v praxi. Vedci sa kvôli tomuto rozhodnutiu pravdepodobne v mnohom opierali o konštrukciu bomby Fat Man, aj keď niektoré časti bomby ako balistické puzdro a elektronika boli sovietskeho dizajnu.
Do leta 1949 boli vyriešené všetky problémy týkajúce sa konštrukcie bomby. Program jej testovania bol sformulovaný v špeciálnom dekréte vydanom Politbyrom. Tam bola bomba uvedená pod krycím názvom RDS-1, čo je skratka z špeciálneho reaktívneho motoru.
Test sa uskutočnil o 7:00 29. augusta 1949 v polygóne UP-2 MO, 170 km od Semipalatinsku v Kazašskej SSR, v suchej neobývanej stepi. Pre skúšku bolo na mieste výbuchu v okruhu 10 kilometrov postavených niekoľko domov z dreva a tehál, most a simulované metro. Taktiež na miesto priviezli rôzne bojové a nebojové stroje, 50 lietadiel a 1538 zvierat.
Bombu umiestnili na 37,5 m vysokú vežu s priehradovou konštrukciou. Po výbuchu sa bomba ukázala o polovicu silnejšia, než sa predpokladalo. Veža, na ktorej bola bomba umiestnená, sa vyparila a pod ňou sa vytvoril kráter s priemerom 3 metre a hĺbkou 1,5 metra, pokrytý sklovitým materiálom. Budovy v okruhu 50 metrov od epicentra boli úplne zničené. Z 1538 zvierat bolo pri výbuchu zabitých 345. Tanky T-34 a poľné delostrelectvo vo vzdialenosti 550 metrov boli poškodené a do vzdialenosti 1500 metrov všetky lietadlá utŕžili podstatné poškodenie. Vo vzdialenosti jedného kilometra a potom ďalej každých 500 metrov boli umiestnené automobily Pobeda, všetkých 10 zhorelo. Z obytných domov, ktoré postavili v skúšobnom poli, nezostal stáť ani jeden.
Väčšinu škôd ale nenapáchala rázová vlna, ale silné vetry. Železobetónový most vo vzdialenosti 1500 metrov bol odhodený o 30 metrov a tanky a stroje boli otočené a prevrátené. Zvieratá silný vietor odvial.
Parametre bomby.
Bombu navrhli v Kurčatovskom inštitúte, vtedy označovanom ako „Laboratórium číslo 2“ () a štiepny materiál (plutónium) do nej vyrobili v závode Majak v Čeľabinskej oblasti.
Sila bomby bola ekvivalentná sile 22 kiloton TNT, jej dĺžka bola 3,7 m, priemer 1,5 m, a hmotnosť 4,6 tony, čím je veľmi podobná americkej bombe Fat Man, zhodenej na japonské mesto Nagasaki v druhej svetovej vojne.
Reakcia Západu.
Keď boli rádioaktívne produkty jadrového štiepenia z testu zistené americkým letectvom, USA začalo sledovať ich stopu. 23. septembra 1949 americký prezident Harry S. Truman vyhlásil: „Máme dôkazy, že sa v posledných týždňoch v ZSSR vyskytol jadrový výbuch.“ Tento výrok bol zlomom v studenej vojne, ktorá práve začala.
Potom, ako sa potvrdilo, že ZSSR vlastní jadrovú bombu, začal rásť tlak na vyvinutie prvej vodíkovej bomby.

</doc>
<doc id="390478" title="Bolehlav (rezervácia)" url="https://sk.wikipedia.org/wiki?curid=390478">
Bolehlav (rezervácia)

Bolehlav je prírodná rezervácia v pohorí Malé Karpaty v podcelku Pezinské Karpaty v časti Smolenická vrchovina západne od Dolných Orešian. 
Nachádza sa v katastrálnom území obce Dolné Orešany, okres Trnava v Trnavskom kraji. Vyhlásená bola v roku 1988 na rozlohe , bez ochranného pásma. Je súčasťou CHKO Malé Karpaty. Na území rezervácie platí 5. stupeň ochrany. Severným okrajom vedie žltá turistická trasa.
Predmetom ochrany je: "Zachovalá ukážka lesných spoločenstiev bukovo-dubového a dubovo-bukového vegetačného stupňa na juhovýchodnom okraji Malých Karpát na kryštalinickom geologickom podklade na styku s Trnavskou pahorkatinou." 

</doc>
<doc id="390602" title="Demografia Slovenska" url="https://sk.wikipedia.org/wiki?curid=390602">
Demografia Slovenska

Demografia Slovenska pokrýva časové obdobie od roku 1848 do 2017.
Počet obyvateľov.
Aktuálny stav počtu obyvateľov.
Počet obyvateľov: 5 450 421 (31.12. 2018)
Veková štruktúra.
"0 – 14 rokov:" 15,28 % (830 457)
"15 – 64 rokov:" 72,34 % (3 932 092)
"nad 65 rokov:" 12,38 % (672 724)
Priemerný vek.
"spolu": 38,7 rokov (2009)
"muži": 37,1 rokov (2009)
"ženy": 40,3 rokov (2009)
Pomer pohlaví.
"pri narodení:" 1 023 mužov na 1 000 žien (2010)
"spolu:" 946 mužov na 1 000 žien (2010)
Hustota obyvateľstva.
Pohyb obyvateľstva od roku 1919.
Poznámka: "Pokles počtu narodených v roku 2012 je spôsobený zmenou metodiky. Medzi narodených sa totiž od roku 2012 nezapočítavajú deti narodené v zahraničí matkám s trvalým pobytom na Slovensku. Do roku 2012 sa počítali aj tieto deti, pričom rozdiel medzi týmito dvomi údajmi sa postupne zvyšoval, najmä v dôsledku vstupu Slovenska do EÚ, na približne 5-tisíc ročne."
Demografický vývoj.
Slováci uzavreli v roku 2015 celkovo 28 775 manželstiev, rozvedených bolo 9 786 manželstiev. Na 100 uzavretých manželstiev pripadlo 34 rozvodov. Rozvodovosť od roku 2008 klesá.
V roku 2016 bolo uzavretých 29 897 manželstiev a rozviedlo sa 9 286 manželských dvojíc. Na 100 uzavretých manželstiev teda pripadlo 31 rozvodov. Priemerný vek obyvateľov bol 40,4 roka. Slovenskú národnosť malo 81,3 % obyvateľstva, druhou najpočetnejšou národnosťou bola maďarská (8,4 %), treťou rómska (2,0 %) 
Dojčenská a novorodenecká úmrtnosť na Slovensku.
"celková": 5,7 zomrelých na 1 000 živonarodených (2010)
Očakávaná dĺžka života pri narodení.
"spolu:" 76 rokov (2010), 
"muži:" 72 rokov (2010) 73,7 (2016)
"ženy:" 80 rokov (2010) 80,4 (2016)
Migrácia.
V roku 2012 sa zo Slovenska odsťahovalo takmer 2 000 Slovákov, v rovnakom čase sa ich vrátilo 5 400. V roku 2015 sa na Slovensko prisťahovalo 6 997 ľudí zo zahraničia, čo je o 1 640 viac ako rok predtým, zo Slovenska sa naopak vysťahovalo 3 870 ľudí. V roku 2016 celkovo žilo v krajine legálne 69 695 cudzincov (podiel 1,3 % v populácii).
Náboženstvo.
Slovenská ústava garantuje slobodu vierovyznania. Väčšina obyvateľov Slovenska (68,9 %) vyznáva rímskokatolicizmus; druhou najväčšou skupinou sú ľudia bez vyznania (13,0 %). 6,9 % obyvateľstva sú evanjelici a.v., gréckokatolíci tvoria 4,1 % obyvateľstva, Reformovaná kresťanská cirkev tvorí 2 % a 0,9 % obyvateľov Slovenska sú pravoslávni. Zvyšných 4,2 % obyvateľov vyznávajú iné vierovyznania alebo odmietli odpovedať.
Gramotnosť.
"definícia:"
obyvatelia starší 8 rokov, ktorí vedia čítať a písať
&lt;br&gt;"celková populácia:"
99,6 %
&lt;br&gt;"muži:"
99,7 %
&lt;br&gt;"ženy:"
99,6 %
Jazyky.
Úradným jazykom Slovenska je slovenčina, ktorá patrí do skupiny západoslovanských jazykov. Kodifikácia spisovného slovenského jazyka prebehla v roku 1843 na základe stredoslovenského nárečia. Slovenčina používa abecedu zloženú zo 46 modifikovaných latinských písmen. Menšinové jazyky sa môžu používať v styku s úradmi v obciach, kde podiel obyvateľstva prevyšuje 20 %. V praxi sa to týka vyše stovky maďarských obcí, desiatky rusínskych/ukrajinských a rómskych obcí a jednej nemeckej obce.
Materinský jazyk
Slovenčina – 80,7 %, maďarčina – 8,5 %, rómčina – 2,0 %, ostatné – 1,8 %, nezistené – 7,0 %.
Najčastejšie používaný jazyk v domácnosti
Slovenčina – 73,3 %, maďarčina – 8,7 %, rómčina – 2,4 %, ostatné – 2,1 %, nezistené – 13,5 %.
Najčastejšie používaný jazyk na verejnosti
Slovenčina – 80,4 %, maďarčina – 7,3 %, ostatné – 2,8 %, nezistené – 9,5 %.
Najväčšie mestá na Slovensku.
V mestách žije nadpolovičná väčšina obyvateľstva Slovenska. Najľudnatejšia je Bratislava, nasledujú Košice, Prešov, Žilina, Banská Bystrica a Nitra. Podľa rozlohy dominuje Bratislava, nepatrne menšie je mesto Vysoké Tatry, tretie sú Košice.

</doc>
<doc id="390688" title="Jaroslav Haščák" url="https://sk.wikipedia.org/wiki?curid=390688">
Jaroslav Haščák

Jaroslav Haščák (* 30. august 1969, Ďurková) je slovenský podnikateľ a finančník, jeden z partnerov finančnej skupiny PENTA INVESTMENTS LIMITED. 
Štúdium.
Haščák študoval na gymnáziu v Starej Ľubovni, odkiaľ pochádza. Keďže sa hlásil na vysokú školu na MGIMO do Moskvy, posledný ročník gymnázia absolvoval v prípravke na štúdium v zahraničí na Gymnáziu v Banskej Štiavnici. V roku 1987 bol prijatý na Moskovskij gosudarstvennyj institut meždunarodnych otnošenij (MGIMO), kde študoval až do roku 1993 s prestávkou medzi rokmi 1991-1992, kedy študoval na Pekinskej univerzite. Na prijatie na MGIMO bola potrebná lojalita ku komunistickému režimu a z absolventov sa formovali väčšinou pracovníci pre rezort zahraničných vecí alebo pre tajné služby. Počas štúdia čínštiny a juhovýchodnej Ázie sa Haščák spoznal so svojimi spolužiakmi a neskoršími partnermi z Penty, Marekom Dospivom a Jozefom Oravkinom. Haščák sa ku štúdiu v Moskve hlási, univerzitu považuje za veľmi kvalitnú školu a tiež ju podporil finančným darom vo výške 15 000 €.
Podnikanie.
Haščák o sebe tvrdí, že v začiatkoch podnikania s Marekom Dospivom zbohatli na dovoze oblečenia z Číny, ktoré predávali okolo roku 1992 vo vtedajšom Československu. Spoločne s ďalším budúcim partnerom, Jozefom Oravkinom, začali Dospiva a Haščák v Bratislave obchodovať na rozvíjajúcom sa trhu s cennými papiermi. Na konci roku 1993 založili firmu Penta Brokers, do ktorej prizvali Martina Kúšika a Juraja Herka. Všetci partneri Penty boli spolužiakmi zo štúdií v Moskve alebo v Banskej Štiavnici. Názov spoločnosti Penta tak symbolizuje päť spoločníkov vo firme.
Obchodný register Slovenskej republiky viedol Haščáka ku koncu februára 2012 vo funkciách:
Jaroslav Haščák sa vďaka podielu v skupine Penta, ktorá podniká vo viacerých oblastiach vrátane zdravotníctva (poisťovňa Dôvera), pravidelne zaraďuje medzi najbohatších Slovákov, v roku 2018 sa umiestnil na treťom mieste s odhadovaným majetkom 830 miliónov eur.
Politické angažovanie.
Haščák je spájaný s politickou stranou NÁDEJ, ktorej vznik skupina Penta finančne podporila s cieľom získať po parlamentných voľbách v roku 2006 post ministra zdravotníctva SR. Podľa spisu Gorila ponúkal Haščák 10 miliónov korún Marošovi Šefčovičovi, vtedajšiemu veľvyslancovi SR pri EÚ, aby sa postavil do vedenia strany. Ten to však, rovnako ako neskôr Richard Rybníček, odmietol. V prípravnom výbore strany boli Jirko Malchárek, Jozef Špirko, Alexandra Novotná a Jozef Mihál. Strana vo voľbách neuspela, získala len 0,63% hlasov a de facto prešla do nečinnosti v roku 2008. V rozhovore s Jirkom Malchárkom v roku 2006 Haščák povedal: "Demokracia je na hovno systém. Volič nič o ničom nevie, volič je hovno."
Kauza Gorila.
Haščák je údajne jeden z hlavných aktérov tzv. kauzy Gorila. Mal sa stretávať s politikmi a diskutovať s nimi o províziách a úplatkoch. Rozhovory, ktoré sú opísané v spise však označil za nepravdivé. Podľa vlastných slov „čiastkové informácie“ z Gorily videl už koncom roku 2006, doniesť mu ich mali ľudia, ktorí za to chceli peniaze, ale on im žiadne nedal. Komplexne Gorilu „videl až od Nicholsona“ v roku 2008.&lt;br&gt;Haščák sa od vypuknutia kauzy s novinármi stretol prvýkrát koncom februára 2012. Neželal si zverejniť zvukový ani video záznam. Na otázku či je Gorila pravdivá odpovedal: „Sú pravdivé osoby, sú pravdivé transakcie, sú pravdivé niektoré súvislosti. Kontext je nepravdivý. Nekorumpovali sme žiadneho politika a ani inú verejne činnú osobu. Ja ani nikto z Penty. Nemali sme dôvod ich korumpovať.“
Haščák podal na autora knihy o kauze Gorila Toma Nicholsona žalobu. Okresný súd Bratislava I jeho žiadosti vyhovel a 30. januára 2012 zastavil publikáciu Nicholsonovej knihy. Krajský súd však rozhodnutie okresného súdu zamietol a umožnil tak jej vydanie.
Haščáka 1.decembra 2020 zadržala a vypočula Polícia SR a v súvislosti s kauzou gorila ho obvinila z korupcie. Haščák zostal vo väzbe a ďalší deň s ním obvinili aj Ľubomíra Arpáša a jeho manželku Danu. Redakcia Aktualít tvrdí, že zatknutia súvisia s obchodovaním s nahrávkou Gorila, o ktorej urobili rozhovor s Arpášom už v roku 2015. Arpáš, v tom čase (do 2006) bol šéfom kontrarozviedky SIS a podľa Gorily mal dostať až šesť miliónov korún za predaj nahrávok z odpočúvania Pente a Jirkovi Malchárkovi. 
Osobný život.
Haščák sa v roku 2006 oženil s manželkou Valériou. V roku 2011 sa im narodil syn Jakub.

</doc>
<doc id="390830" title="Theléma" url="https://sk.wikipedia.org/wiki?curid=390830">
Theléma

Theléma je ezoterická a magická duchovná filozofia (niektorými považovaná za náboženstvo), ktorú počiatkom dvadsiateho storočia na základe svojich zjavení vytvoril britský spisovateľ a okultista Aleister Crowley. Bol presvedčený, že je prorokom nového veku, známeho ako Eón Hóra, a to na základe duchovnej skúsenosti, ktorou prešiel v Egypte roku 1904. Podľa jeho tvrdenia bol vtedy v stave vytrženia kontaktovaný duchovnou entitou zvanou Aiwass, ktorá mu pretlmočila Knihu Zákona alebo Liber AL vel Legis, ktorá sa neskôr stala základom učenia thelémy. 
Základ thelémskeho panteónu pochádza z polyteistického náboženstva starého Egypta, a zameriava sa na trojicu rozprávačov v Knihe Zákona, a to Nuit, Hadita a Ra-Hoor-Khuita (Hóra). Theléma je postavená na axióme, že spolu s koncom Starého aeonu Osirida, pre ktorý bol typický monoteizmus a pasívny asketizmus, prichádza do platnosti i nový etický kódex, ktorý je postavený na príkaze: "Rob, čo ty chceš" (Do What Thou Wilt). Toto však nie je volaním po prepadnutí svojvôli: úlohou každého thelémitu je objaviť a vykonávať svoju "pravú vôľu", t. j. plne realizovať svoj vnútorný potenciál. Filozofia thelémy taktiež odporúča praktizovanie mágie.
Theléma je vo svojej podstate eklektickým systémom, kombinujúcim učenie starého Egypta, hermetizmu, okultizmu, jógy, východného a i západného mysticizmu, a to najmä kabaly, ale i iných systémov (šamanizmus, animizmus, polyteistického pohanstva atď.)

</doc>
<doc id="390877" title="Premostenie Suezského prieplavu" url="https://sk.wikipedia.org/wiki?curid=390877">
Premostenie Suezského prieplavu

Premostenie Suezského prieplavu je časť elektrického vedenia, ktorá vedie ponad Suezský prieplav v Egypte. Elektrické pylóny sú so svojou výškou 221 metrov najvyššími stavbami v Egypte, čím predbehli vežu Burdž al-Káhira. Medzi pylónmi je vzdialenosť asi 600 metrov.
Premostenie Suezského prieplavu nie je jediná stavba, ktorá vedie cez prieplav. Cez prieplav vedie aj otočný Železničný most El Ferdan, 4 kilometre dlhý cestný Most cez Suezský prieplav alebo aj Tunel Ahmeda Hamdiho.
Premostenie bolo postavené v roku 1998 firmou STFA Enerkom-Siemens Consortium.

</doc>
<doc id="391143" title="Insígnie prezidenta Turecka" url="https://sk.wikipedia.org/wiki?curid=391143">
Insígnie prezidenta Turecka

Insígnie prezidenta Turecka (po turecky Türkiye Cumhuriyeti Cumhurbaşkanlığı Forsu) sú oficiálne insígnie prezidenta Tureckej republiky.
Tvorí ich veľká centrálná šestnásťcípa hviezda (Slnko, symbolizujúce Turecko) obklopená šestnástimi hviezdami symbolizujúcimi „šestnásť veľkých tureckých štátov“ (turecky: "16 Büyük Türk Devleti"), ktorých sa Turecko považuje za dediča.
Prezidentská pečať.
Pôvod tureckej prezidentskej pečate (a vlajky) siaha do septembra 1922, kedy podobnú vlajku používal na svojom automobile Mustafa Kemal Atatürk. Vzhľad pečate stanovil zákon (Sancak Talimatnamesi) z 22. októbra 1925. Vtedy bolo slnko dvadsaťcípe, s desiatími ostrými a desiatimi oblými cípmi. Roku 1978 bol počet lúčov znížený na šestnásť, súčasnú podobu má pečať od roku 1985.
Prezidentská vlajka.
Právny základ.
Použitie, výroba a vzhľad vlajky sú upravené zákonom 2893 zo dňa 22. októbra 1983 a sú regulované ministerskou vyhláškou č. 85/9034 zo dňa 25. januára 1985.
Použitie.
Vlajka sa používa:
Pri prejavoch prezidenta býva umiestnená na prednej strane kresla. Štandarda je letecky prevážaná deň a noc.
Stíhanie.
Podľa článku 300 tureckého trestného zákonníku je urážka tureckej vlajky trestná:
"Kto tureckú vlajku pretrhol, spálil alebo iným spôsobom verejne urazil, bude potrestaný odňatím slobody na jeden až tri roky."
„Šestnásť veľkých tureckých štátov“ symbolizovaných slnečnými lúčmi a hviezdami insígnií: 

</doc>
<doc id="391189" title="Karolína Kurková" url="https://sk.wikipedia.org/wiki?curid=391189">
Karolína Kurková

Karolína Kurková (* 28. február 1984, Pardubice) je česká modelka a príležitostná herečka. 
Životopis.
Jej otec Josef Kurka bol známym basketbalovým hráčom. 
K modelingu ju priviedol priateľ, ktorý poslal jej fotky do agentúry v Prahe. Krátko nato začala pôsobiť ako modelka v rámci Česka. Neskôr využila príležitosť a odcestovala do Milána, kde podpísala prvý väčší kontrakt. V New YorkU sa ako 15-ročná 7. septembra 1999 stretla s vydavateľmi časopisu Vogue.
Nasledoval jej presun do New Yorku a jej predstavenie vo februárovom vydaní časopisu Vogue z roku 2001. Bola jednou z najmladších modeliek, ktoré sa objavili na titulnej stránke tohto časopisu. Victoria's Secret si ju vybrala ako súčasť novembrového televízneho špeciálu roka. Pracovala pre viaceré módne domy a značky, ako napr Yves Saint Laurent, Tommy, Valentino a iné. V nasledujúcom roku stála na čele druhej módnej show Victoria's Secret. Vogue ju poctil titulom "Model of the Year" (Modelka roka) na udeľovaní cien VH1/Vogue Fashion Awards v roku 2002. 
Uzatvorila ďalšie kontrakty s dizajnérmi ako Ralph Lauren, Oscar de la Renta a Balenciaga, objavila sa na viac ako 60 titulných stránkach. Je obľúbená vďaka svojej silnej a energickej osobnosti a pre svoj vzhľad.
Osobný život.
Žije v štvrti TriBeCa v New Yorku so svojim dlhoročným priateľom.

</doc>
<doc id="391380" title="Sumec západný" url="https://sk.wikipedia.org/wiki?curid=391380">
Sumec západný

Sumec západný (iné názvy: sumec obyčajný, sumec veľký, staršie: hrča obyčajná, ľudovo hrča, lat. "Silurus glanis"; Linné, 1758) z čeľade sumcovitých je popri jeseterovitých rybách najväčšia sladkovodná ryba v Európe.
Opis.
Široká nízka hlava prechádza nenápadne do pretiahnutého tela, kryté slizkou kožou bez šupín. na hornej strane hlavy má malé oči. Rozoklané ústa sú vybavená dvomi dlhými chrupavčitými fúzmi v hornej čeľusti a štyrmi kratšími v čeľusti dolnej. Slúžia ako chemoreceptory a sú v nich chuťové bunky. Nahrádza zle vyvinutý zrak. Má malú chrbtovú plutvu a nemá tukovú plutvu.
Základné sfarbenie tela je olivovo zelené až modrosivé, na chrbte tmavé, na bokoch je zreteľné mramorovanie, brucho je svetlo šedé až biele a škvrnité. Ojedinele sa vyskytujú i bielo zafarbení jedinci (albíni). Dorastá až 5 metrov, na Slovensku maximálne 3 m. Môže vážiť maximálne 350 kg na Slovensku do 100 kg ale bežne má hmotnosť 30 kg.
Výskyt.
Ideálne sú veľké toky s pomalým prúdom, alebo nádrže so stojatou vodou, bahnité dno s bujnou vegetáciou a podvodnými prekážkami, pretože sumec sa zdržuje pri dne (bentický druh), kde vyhľadáva členitý povrch s úkrytmi. Zemepisne sa vyskytuje v horných častiach povodia riek Rýn a Labe a ďalej vo vodách východnej časti Európy patriacich k úmoriam Baltského, Čierneho a Kaspického mora. 
Nie je náročný na obsah kyslíka a znesie aj znečistenie.
Život.
Patrí k rybám dlhovekým. Dožíva sa bežne veku 20 – 40 rokov. V priaznivých podmienkach (dostatok potravy, teplá voda) rastie veľmi rýchlo. V chladných vodách je jeho rast pomalší. Žije spoločensky. 
Neres je od mája do júla, pri teplote vody nad 18 °C. Samica z rastlín vytvára hniezdo a ikry v zhlukoch lepí na rastliny. Ikry ochraňuje.
Potrava.
Sumec sa živí rôznou potravou, ktorá sa mení s jeho vekom. Mladšie jedince sa živia planktónom, neskôr hmyzom a rybami. Dospelý jedinec filtruje bahno, aby z neho dostal mikroskopické bezstavovce, chytá červy, obojživelníky, plazy, mäkkýše, kôrovce, z rýb hlavne lieňov a kaprov, vodných cicavcov a dokonca aj vodné vtáky (kačice). Často loví v noci alebo pred búrkou.
Význam.
Vysoká je jeho športovo-rybárska hodnota a uplatňuje sa aj jeho biomelioračná funkcia – obmedzovanie a zhodnocovanie premnožených druhov rýb. Je cenný aj pre dobré mäso bez kostí. Lovná miera sumca veľkého na území Slovenska je v roku 2012 ustanovená na .
Zo sumca sa vyrába aj lacný kaviár, z kostí a plynového mechúra sa vyrába lepidlo a využíva sa aj koža.

</doc>
<doc id="391622" title="Verejný bicykel" url="https://sk.wikipedia.org/wiki?curid=391622">
Verejný bicykel

Verejné bicykle (bikesharing) sú služba, ktorá zabezpečuje požičiavanie bicyklov osobám, ktoré ich nevlastnia. Hlavnou myšlienkou je poskytovať tieto bicykle zadarmo alebo za prijateľnú cenu na krátke cesty v mestských oblastiach ako alternatívu k hromadnej alebo individuálnej doprave a tak redukovať dopravné zápchy, hluk a znečistenie ovzdušia. Verejné bicykle môžu taktiež slúžiť na prekonanie "poslednej míle" a tak sprístupniť užívateľom sieť verejnej dopravy.
História.
Systémy verejných bicyklov sú na vzostupe v 21. storočí v celom svete, napriek tomu majú svoje korene v polovici 20. storočia v Európe. Je možné vypozorovať niekoľko vývojových generácií, ktoré sa všetky objavili v Európe, Amerike aj Ázii (uvedené sú len európske príklady):
1. generácia - Verejné bicykle.
Bežné bicykle mestského typu jednotnej farby, ktoré boli dané na voľné použitie vo verejnom priestore. Systém trpel krádežami a vandalizmom.
2. generácia - Bicykle na mince.
Bicykle boli špeciálne navrhnuté do mestského prostredia so zvýšenou odolnosťou, mali reklamné plochy. Požičiavali sa zo staníc podobne ako nákupné vozíky na mince z požičiavacej stanice a prevádzka bola možná len vo vyhradenej časti mesta (inak hrozila pokuta polície). Systém bol však napriek tomu postihovaný krádežami a vandalizmom.
3. generácia - Automatizované systémy.
Bicykel je k dispozícii po identifikácii elektronickou kartou na stanici, bicykel má čip.
4. generácia - GPS, internet a mobilný telefón.
On-line diagnostika bicyklov aj staníc. Bicykel má palubný počítač a GPS a GSM komunikátor, stanice GSM a solárny zdroj energie. V niektorých systémoch je možné bicykel nechať zamknutý aj mimo stanice a ako voľný ho možno nájsť cez on-line mapu v mobilnom telefóne.
Verejné bicykle na Slovensku.
Bratislava.
Prvý projekt verejných bicyklov na Slovensku pod názvom Biele bicykle bol spustený združením BicyBa 21. septembra 2001 v Bratislave, avšak pre zvolený koncept (systém 1. generácie, bicykle boli voľne dostupné bez zamykania) v krátkom čase stroskotal kvôli krádežiam a vandalizmu. 
V marci 2012 vypísalo mesto Bratislava súťaž na systém verejných bicyklov 3. generácie. Prihlášky bolo možné posielať do 27. apríla, do súťaže sa však nikto neprihlásil. Magistrát vyhlásil, že bude pokračovať priamymi rokovaniami s možnými prevádzkovateľmi.
V roku 2014 začala testovacia prevádzka nekomerčného komunitného systému verejných bicyklov. Je určený pre aktívnych bratislavčanov a koncom roka mal k dispozícii približne 50 bicykov a 25 stanovíšť. Používa open source systém Open Source Bike Share založený na SMS a webovej aplikácii. Webové rozhranie je k dispozícii na adrese whitebikes.info.
7. septembra 2018 mesto spustilo oficiálny systém zdieľaných bicyklov Slovnaft Bajk.
Od 7. septembra 2020 v Bratislave pôsobí aj český prevádzkovateľ vejerných bicyklov Rekola.
Kežmarok.
V roku 2014 začala príprava komunitného systému verejných bicyklov v Kežmarku - Kežmarok na dvoch kolesách. Prevádzka bola založená na starších opravených bicykloch a systéme Open Source Bike Share.
Prievidza.
V roku 2016, spustili dvaja bratia z okolia Prievidze prvý komerčný bikesharingový systém Zelený bicykel, ktorý bol založený na vlastnom SW. Do obehu dali 103 bicyklov a je si ich možné vypožičať na takmer 30 miestach po celom meste. Od 14. 7. 2016 ľudia v meste Prievidza a okolí majú možnosť využívať tento alternatívny spôsob dopravy. Podľa slov jedného zo zakladateľov Mirety-ho Diana, s príchodom sezóny 2017 majú v pláne upgradovať pôvodný systém na v2.0, čím by sa stali aj historicky prvým slovenský elektronický bikesharing.
Žilina.
Od 29. marca 2019 v meste funguje systém zdieľaných bicyklov, nazývaný "BikeKIA". Má 20 stanovíšť, na ktorých je k dispozícii 120 bicyklov.

</doc>
<doc id="391638" title="Zázraky slnečnej sústavy" url="https://sk.wikipedia.org/wiki?curid=391638">
Zázraky slnečnej sústavy

Zázraky slnečnej sústavy (angl. "Wonders of the Solar System") je britský dokumentárny seriál vyrobený televíziou BBC a Science Channel. Ide o 5-dielny populárno-vedecký seriál, ktorý bol vyrobený v roku 2010. Vystupuje v ňom aj známy britský fyzik Brian Cox.
V každej z epizód sa seriál zameriava na jeden zo "zázračných" aspektov slnečnej sústavy. Nepriamym pokračovaním seriálu je seriál Wonders of the Universe. 
Seriál získal prestížne ocenenie George Foster Peabody Award za dokumentárnu tvorbu.

</doc>
<doc id="391694" title="Slowár Slowenskí Češko-Laťinsko-Ňemecko-Uherskí" url="https://sk.wikipedia.org/wiki?curid=391694">
Slowár Slowenskí Češko-Laťinsko-Ňemecko-Uherskí

Slowár Slowenskí Češko-Laťinsko-Ňemecko-Uherskí seu Lexicon Slavicum Bohemico-Latino-Germanico-Ungaricum auctore Antonio Bernolák Nobili Pannonio Szlaniczensi (t. j. v modernej slovenčine „Slovník slovenský česko-latinsko-nemecko-maďarský alebo slovník slovenský česko-latinsko-nemecko-maďarský autora Antona Bernoláka, slanického panónskeho [t. j. slovenského] šľachtica“; pôvodný názov sa často uvádza chybne so slovom „Česko-“ namiesto Češko-) je viacjazyčný slovník Antona Bernoláka, prvý veľký slovník slovenčiny. Slovník vznikol v rokoch 1787 – 1808, ale Bernolák už nestihol pred smrťou svoje dielo vydať, a tak vyšlo až 12 – 14 rokov po jeho smrti, teda v rokoch 1825 – 1827, zásluhou J. Palkoviča (ktorý spracoval aj 6. diel) a prímasa A. Rudnayho v univerzitnej tlačiarni v Budapešti. 
Pozostáva z 5 dielov, v ktorých uvádza heslá štýlom „slovenské slovo [alebo české slovo označené †] – latinské ekvivalenty, nemecké ekvivalenty, maďarské ekvivalenty, slovenské synonymá [za skratkou Syn. alebo Vulg.], české ekvivalenty [len ak sú odlišné od slovenských tvarov; za skratkou boh.]“, a zo 6. dielu (tzv. Repertorium), ktorý obsahuje index latinských, nemeckých a maďarských slov s odkazmi na príslušné slovenské heslá.
Slovníkom sa Bernolák usiloval zavŕšiť svoje úsilie o kodifikáciu spisovnej slovenčiny (tzv. bernolákovčiny). Zachytáva jazyk vzdelancov západoslovenských kultúrnych centier, t. j. Trnavy a Bratislavy. V slovníku vyznačuje aj dialektizmy (pred heslovým slovom: *; v texte: „Vulg.“), české slová výrazne odlišné od slovenských (pred heslovým slovom: †; v texte: „boh.“) a ustálené spojenia (niektoré sú označené výrazom „Usus“). Dnes sa slovníku zvykne vyčítať prehnané uvádzanie (údajných) slovenských novotvarov.

</doc>
<doc id="391718" title="HK Košice" url="https://sk.wikipedia.org/wiki?curid=391718">
HK Košice

 
HK Košice (celý názov: "Hádzanársky klub Košice") je slovenský mužský hádzanársky klub z Košíc. Bol založený v roku 1967 pod názvom "HO TJ VSŽ Košice", keď hráči prešli z multišportového klubu "TJ Slávia VŠT Košice". Je to 2-násobný majster Slovenska, 3-násobný majster Česko-Slovenska a 9-násobný víťaz Slovenského pohára. Do roku 2015 bol účastníkom najvyššej domácej súťaže, extraligy. Po tejto sezóne klub svoje družstvo kvôli finančným problémom neprihlásil, seniorský tím bol rozpustený a v majstrovských súťažiach hrali už iba mládežnícke tímy (dorastenci a žiaci)od januára 2016 pod mediálnym názvom "HŠK ŠG Košice" (Hádzanársky školský klub pri športovom gymnáziu Košice).
Sezóny.
V rokoch 1969 a 1972 vyhral tím II. česko-slovenskú ligu skupiny D (sk. Slovensko). V roku 1969 neuspel v kvalifikácii o I. ligu; rok 1972 už znamenal postup do najvyššej československej súťaže.

</doc>
<doc id="391802" title="Burdž at-tahrír" url="https://sk.wikipedia.org/wiki?curid=391802">
Burdž at-tahrír

Burdž at-tahrír (برج التحرير - doslova "Veža oslobodenia") je veža v kuvajtskom meste Kuvajt. Je vysoká 372 metrov, čím je 12. najvyššou vežou sveta a 2. najvyššou stavbou v Kuvajte.
Anténa je vysoká 63,85 metra a jej najnižší bod je vo výške 308,15 metrov nad kuvajtským terénom. Vo výške 164,9 metra je vyhliadka a 25 metrov pod ňou je bufet.
Veža sa začala stavať v apríli 1987 pod zamýšľaným názvom Kuvajtská telekomunikačná veža, ale stavba musela dočasne skončiť kvôli irackej invázii na Kuvajt 2. augusta 1990. Vtedy bola veža dokončená len do polovice. 27. februára 1991 sa však na príkaz Saddáma Hussajna začala znovu stavať. V roku 1993, 3 roky pred dokončením, bola veža premenovaná na Burdž at-Tahrír a v roku 1996 bola dokončená.

</doc>
<doc id="391950" title="Almaty televizija munarasy" url="https://sk.wikipedia.org/wiki?curid=391950">
Almaty televizija munarasy

Almaty televizija munarasy (doslova Televízna veža v Alma-Ate) je televízna veža v kazašskom meste Alma-Ata. Je vysoká 371,5 metra, čím je 13. najvyššou vežou sveta a 2. najvyššou stavbou v Kazachstane (po komíne elektrárne Ekibastuz GRES-2). Bola postavená v rokoch 19751983. Nachádza sa na vrchu Kok Tobe. Veža má 2 vyhliadky:
Na vyhliadky vedú 2 vysokorýchlostné výťahy. Veža navrhnutá Terzievom, Savchenkom, Akimovom a Ostroumovom je navrhnutá tak, aby vydržala zemetrasenie o sile 10 stupňov Richterovej stupnice.

</doc>
<doc id="392118" title="1. mechanizovaná brigáda" url="https://sk.wikipedia.org/wiki?curid=392118">
1. mechanizovaná brigáda

1. mechanizovaná brigáda Pozemných síl Slovenskej republiky je mechanizovaná brigáda sídliaca v Topoľčanoch.
Mottom jednotky je "„Si vis pacem, para bellum“", po slovensky "„Ak chceš mier, buď pripravený na boj“". Veliteľom je od 1. marca 2019 brig. gen. Ivan Balog. Predtým od 1. januára 2019 jednotke velil ako zástupca veliteľa plk. Milan Cvik.
Prezidentka Zuzana Čaputová 25. mája 2021 brigáde zapožičala bojovú zástavu. Zapožičaná bola za „dosiahnutie výborných výsledkov v bojovej príprave a intenzívnom výcviku priamo podriadených útvarov a jednotiek, za výborné splnenie úloh v rámci operácie medzinárodného krízového manažmentu a za výborné výsledky v oblasti prípravy kontingentov do bojových skupín Európskej únie a cieľov spôsobilostí Severoatlantickej aliancie. Taktiež za dôslednú asistenciu orgánom štátnej správy a miestnej samosprávy pri riešení mimoriadnych udalostí“.
Podriadené útvary.
Podriadenými útvarmi 1. mechanizovanej brigády sú:
Nasadenie.
V júli 2014 sa na Slovensko vrátili dve rotácie vojakov pôsobiacich v zahraničnej misii ISAF v Afganistane. 283 vojakov bolo príslušníkov dvoch rotácií: jedna plnila úlohy od septembra 2013 a ďalšia od decembra 2013. Príslušníci zabezpečovali úlohy ako "„strážne jednotky v priestore základne v Kandaháre (KAF – Kandahar air field), časť príslušníkov pôsobila na regionálnom veliteľstve juh (RC SOUTH), časť ako poradný team (MSF SFAT), taktiež časť ako poradný team pre špeciálne operácie (SOAG) a niekoľko príslušníkov bolo súčasťou vojenskej polície“".

</doc>
<doc id="392250" title="HK agro Topoľčany" url="https://sk.wikipedia.org/wiki?curid=392250">
HK agro Topoľčany

HK agro Topoľčany je slovenský mužský hádzanársky klub z Topoľčian, trojnásobný majster Slovenska v sezónach 1994/95, 1995/96 a 1997/98. Klub sa zaslúžil o jedno víťazstvo v Slovenskom pohári. Bol založený v roku 1951. Medzi hlavné klubové farby patria biela, červená a čierna. V sezóne 2017/18 využíval klub výnimočne aj štvrtú farbu dresov a to modrú. Domáce zápasy hrá v hale patriacej mestu s názvom "Mestská športová hala Topoľčany". Niekoľkokrát sa predstavil aj v európskych súťažiach. Jeho najväčší úspech je semifinále v Pohári EHF v sezóne 1997/98. Je účastník najvyššej domácej súťaže Niké Handball Extraligy.
Sezóny.
 Sezóna 2019/2020 predčasne ukončená (anulovaná) z dôvodu prebiehajúcej pandémie koronavírusu.
 Sezóna 2020/2021 odohraná bez nadstavbovej časti, tímy na 9. a 10. mieste po ZČ mali hrať baráž, ktorá je ale z dôvodu Pandémie ochorenia COVID-19 a prerušenia 1. ligy zrušená.
História hádzanej v Topoľčanoch.
Nadšenci športu upravili dvor Sokolovne aj pre hádzanú. Na tomto svojpomocne vybudovanom ihrisku, začali v tom čase trénovať aj muži. V roku 1957 sa hráči Lokomotívy Topoľčany stali majstrom nitrianskeho kraja. Kvalifikáciu o postup do II. ligy, družstvo neabsolvovalo z technických príčin. Hráči Lokomotívy Topoľčany mali šťastie, keď sa z II. ligy odhlásilo mužstvo Dukla Martin. Na jeseň v ročníku 1958/59 sa topoľčianski diváci dočkali prvého ligového zápasu. V ročníku 1960/61 nastala kríza v mužskej hádzanej, viacerí hráči prestali s aktívnou činnosťou, nebolo možné doplniť mladých hráčov. Po opustení II. ligy sa družstvo mužov vrátilo do divízie, kde hralo so striedavými úspechmi v sezóne 1961/62. Po tomto ročníku vzhľadom na to, že nebolo možné doplniť káder z mužstva dorastencov, hádzaná mužov sa v ďalších ročníkoch nehrala. V tomto období až do roku 1968 sa hrala v Topoľčanoch iba hádzaná žien. V rokoch 1963/68 sa hrala mládežnícka hádzaná. K oživeniu mužskej hádzanej dochádza v roku 1969, keď sa založil oddiel hádzanej pri TS Topoľčany.
V rokoch 1970-72 hralo družstvo mužov v divízií, keď od 1. marca 1971 prevzal oddiel hádzanej Agrostav Topoľčany, čím sa vytvorila nová TJ v meste. V roku 1972 boli už pod vedením výboru TJ pri Agrostave muži úspešní a postúpili do SNL. Bolo to po 11. rokoch, keď sa v Topoľčanoch znovu začala hrať SNL mužov.
V 90-tych rokoch klub prešiel mnohými názvami. Pod názvom HO Poľnohospodár VTJ Topoľčany v súťažnom ročníku 1992/93 4. miesto federálna liga, 3. miesto v Slovenskej súťaži a účasť v európskom pohári CITY CUP, v ktorom skončili v štvrťfinále. Pod názvom Poľnohospodár Topoľčany získal v roku 1993/94 víťazstvo v Slovenskom pohári, a právo štartovať v pohári PVP, kde skončili v prvom kole. V roku 1994/95 pod názvom HC AGRO VTJ prvý titul, 1995/96 druhý titul majstra Slovenska, 1996/97 tretie miesto. A v roku 1997/98 sa klub tešil z tretieho titulu majstra Slovenska. Najväčším úspechom na medzinárodnej úrovni je nepochybne semifinále v Pohári EHF 1997/98. Po týchto úspechoch 11 rokov pracoval klub vo veľmi skromných podmienkach, ale bolo dôležité udržanie hádzanej v meste Topoľčany. V roku 2013/14 druhé miesto v slovenskej extralige. 2014/15 tretie miesto, 2016/17 tretie miesto a v sezóne 2017/2018 druhé miesto.
Na valnom zhromaždení v decembri roku 2018 ohlásil odstúpenie prezident klubu a zároveň hlavný sponzor klubu Alexander Mallo, na ktorom sa zároveň zaviazal k uhradeniu nevyplatených finančných dotácii v hodnote niekoľko desiatok tisíc euro, čo spôsobilo klubu nemalé problémy, vedúce až k situácii v ktorej niektorí hráči opustili klub, a zároveň ho žalujú za nevyplatené mzdy.
V auguste 2019 zmenil klub názov z pôvodného HK agro Topoľčany na Mestský hádzanársky klub Topoľčany, z dôvodu, že pôvodný sponzor Agrostav už nie je sponzorom hádzanej a popredné miesto sponzora prebralo mesto Topoľčany.
Koncom augusta 2019 potvrdil prezident klubu Martin Miženko, že klub bude aj v sezóne 2019/2020 pokračovať naďalej ako HK agro Topoľčany, z dôvodu finančnej náročnosti na klub.
Celú sezónu 2020/21 vystupuje klub v extralige iba s vlastnými odchovancami, primárne s hráčmi zo staršieho dorastu ("18/19 ročný"), čo vedie k veľmi upadajúcim výkonom v slovenskej extralige.
Sezóna 2020/21.
Zostava počas sezóny 2020/2021.
V niektorých zápasoch družstva mužov, figurujú aj hráči stále hrajúci primárne za starší dorast.
Prestupy v sezóne 2020/21.
V sezóne 2020/21 sa v družstve mužov neuskutočnili žiadne prestupy.

</doc>
<doc id="392362" title="T-44" url="https://sk.wikipedia.org/wiki?curid=392362">
T-44

T-44 bol sovietsky stredný tank, ktorý bol vyrábaný v menšom množstve na konci 2. svetovej vojny, do bojov na fronte nikdy nezasiahol. Ide o nasledovníka úspešného tanku T-34 a T-43. Bol predchodcom úspešného radu tankov T-54 a T-55.
Vznik a vývoj.
Koncom roku 1943 sa začalo pracovať na novom strednom tanku v závode č. 183 pod vedením A.A.Morozova. Mal vychádzať z konštrukcie tanku T-34. Úlohou bolo aby vznikla prestavba a modernizácia samozrejme s odstránením nedostatkov u T-34. Vyvíjaný bol pod označením objekt 136 ale potom pol preznačený na T-44. Postupným vývojom mal tank niekoľko verzií. Malo prísť k zosilnenému pancierovaniu na kritických miestach, k zlepšenému riadeniu, k zvýšeniu rýchlosti a spoľahlivosti. Súčasne s tým mala byť zvýšená palebná sila, pričom sa uvažovalo o dvoch variantoch: s kanónom 85 mm a 122 mm. Kanón 122 mm bol testovaný na žiadosť armády ale testami sa preukázala jeho nevhodnosť pre stredný tank takže sa ďalej testoval len kanón 85 mm. Úspešnejší bol model s 85 mm kanónom, ktorý sa vyrábal od roku 1944. 
Podstatná zmena oproti tanku T-34 nastala umiestnením motora kolmo na pozdĺžnu os tanku,teda kolmo na smer pohybu, týmto došlo k zmene v motorovom priestore, došlo k zmene prevodového systému a prenosu krútiaceho momentu na hnacie kolesá. Pretože sa týmto usporil priestor v korbe tanku, mohla sa veža tanku posunúť smerom dozadu k osi tanku. Tento krom mal veľký vplyv na odolnosť veže voči zásahu. T-44 mal motor o výkone 520 koní, ktorým mohol tank na ceste vyvinúť rýchlosť viac než 50 km/h.
Podvozok tvorila dvojica napínacích kladiek, dvojica hnacích kolies a päť dvojíc pojazdových kolies zhodných s T-34-85. V roku 1961 došlo u všetkých tankov k zjednoteniu podvozku s T-54 a modernizácií, ktorá spočívala vo vybavení tanku nočným videním. Modernizované tanky boli preznačené T-44M. Tento typ je zachytený na úvodnej snímke k článku (hore).
Tank mal vo veži kanón ZiS-S-53 kalibru 85 mm. Ďalej bol vyzbrojený dvoma guľometmi DTM 7,62 mm. Jeden guľomet bol spriahnutý s kanónom a druhý bol pevne lafetovaný v priestore vodiča tanku, ktorý ho ovládal (malý otvor v strede predného panciera). 
Sovietski konštruktéri sa však nevzdávali možnosti riešenia tanku so silnejším kanónom a v roku 1945 bol na žiadosť armády vyvinutý nový typ tanku s kanónom D-10-T kalibru 100 mm a zmenou v motorovom priestore, ktorý sa dá považovať za prvý prototyp tanku T-54. Tanky T-44 sa vyrábali do roku 1947, celkom bolo vyrobených 1 823 kusov všetkých verzií. Tank bol koncom 70. rokov už zastaraný a preto bol vyradený z výzbroje ZSSR.
Tanky nikdy nezasiahli do bojov na východnom fronte, boli predstavené verejnosti až na povojnových prehliadkach. Viacero kusov bolo v povojnovom období prestavaných pre filmové účely, tak aby sa podobali na nemecké tanky.

</doc>
<doc id="392568" title="Alkéstis" url="https://sk.wikipedia.org/wiki?curid=392568">
Alkéstis

Alkéstis (starogr. Ἄλκηστις – "Alkéstis", latinsky "Alcestis") je v gréckej mytológii dcéra kráľa Pelia z Iólku, manželka ferského kráľa Adméta.
O ruku krásnej Alkéstis, sa uchádzalo mnoho kráľov a princov. Kráľ Pelias nechcel žiadneho z nápadníkov uraziť odmietnutím, preto stanovil podmienku, že dá svoju dcéru len tomu, kto zapriahne do svojho voza medveďa a leva a s týmto záprahom obíde závodisko.
Jej ruku a aj jej lásku sa podarilo získať ferskému kráľovi Admétovi s pomocou boha Apolóna, ktorý mu bol vďačný za to, že mu bol dobrým pánom, keď si u neho musel na príkaz Dia odpykávať trest za zabitie draka Pythóna. Apolón mu dodal síl a Admétos podmienku kráľa Pelia splnil. Keď však nadišiel deň svadby, zabudol obetovať bohyni Artemis a jej trest nenechal na seba dlho čakať. V svadobnú noc našiel Admétos na lôžku namiesto krásnej nevesty klbko jedovatých hadov. Nešťastný Admétos preto opäť požiadal boha Apolóna o pomoc a on mu vyhovel. Okamžite vykonal obeť bohyni a podarilo sa ju uzmieriť. Apolón mu dokonca vymohol od bohýň osudu, aby nemusel zomrieť, ak niekto za neho, keď príde jeho čas, dobrovoľne zomrie.
Manželia potom žili šťastne ale nie dlho, lebo ten deň prišiel akosi skôr, ako Admétos očakával. V kráľovstve sa nenašiel nik, kto by chcel zomrieť za neho. Dal si zavolať tých najúbohejších ľudí, svojich najoddanejších priateľov a dokonca sa na to spýtal svojich veľmi starých rodičov, ale ani oni túto obeť neboli ochotní priniesť. Rozhodla sa však túto obeť priniesť z lásky k nemu jeho manželka Alkéstis, hoci ju o to nežiadal. Nenechala sa uprosiť, aby to nerobila, Alkéstis ho len požiadala, nech neprivedie k jej drahým deťom do domu macochu. 
Keď sa Alkéstis rozlúčila so životom, prišiel nečakane na návštevu do paláca ich priateľ hrdina Herakles. Admétos hosťa srdečne pohostil, ale hoci chcel, svoj žiaľ pred ním ukryť nedokázal. Herakles nakoniec dôvod jeho smútku z neho vytiahol a rozhodol sa mu pomôcť. A urobil to čo ešte nik nedokázal. Schoval sa v hrobke a keď začul šum krídel boha smrti Thanata vrhol sa na neho a po ťažkom zápase ho zviazal. Pustil ho až po prísľube, že Alkéstide daruje život. Manželia potom ešte dlhé roky spolu šťastne žili a keď sa Thanatos vrátil, odišli spoločne do ríše mŕtvych. 
Alkéstis sa svojím činom stala symbolom manželskej oddanosti a lásky.
Odraz v umení.
Alkéstis je jednou z najušľachtilejších postáv gréckej ľudovej poézie a gréckej dramatickej literatúry.

</doc>
<doc id="393277" title="APOEL FC" url="https://sk.wikipedia.org/wiki?curid=393277">
APOEL FC

APOEL FC (grécky: ΑΠΟΕΛ Ποδόσφαιρο; skratka z Αθλητικός Ποδοσφαιρικός Όμιλος Ελλήνων Λευκωσίας – "Athletikos Podosferikos Omilos Ellinon Lefkosias" – "Atletický Futbalový Klub z Gréckej Nikózie") je profesionálny futbalový klub sídliaci v hlavnom meste gréckej časti ostrova Cyprus, v Nikózii a je jedným zo zakladajúcich členov Cyperskej futbalovej asociácie. APOEL je jedným z najpopulárnejších futbalových tímov na Cypre, a zároveň je s 21 titulmi šampióna, 19 pohármi a 12 superpohármi historicky najúspešnejším klubom na Cypre vôbec. Najväčší moment APOELu v Európskych súťažiach sa sa stal v sezóne 2011/2012, keď sa klub zúčastnil v skupinových fáz počas Ligy Majstrov UEFA 2011/2012 (spolu s FC Porto, FK Šachtar Doneck a FC Zenit Petrohrad a kvalifikoval sa do vyraďovacej fázy, čím sa stal prvým a jediným Cyperským klubom, ktorý sa dostal do vyraďovacej fázy Ligy majstrov UEFA; vylúčil klub Olympique Lyon v penaltovom rozstrele a postúpil do štvrťfinále.
APOEL FC je časťou multi-športového klubu APOEL, ktorý bol založený v roku 1926 a stará sa o rezorty pre niekoľko športov vrátane futbalu, basketbalu, volejbalu, stolného tenisu, bowlingu a cyklistiky.

</doc>
<doc id="393813" title="Slovesné podstatné meno" url="https://sk.wikipedia.org/wiki?curid=393813">
Slovesné podstatné meno

Slovesné podstatné meno alebo substantívum verbále alebo verbálne substantívum () je istý tvar slova, ktorý je prechodom medzi slovesom a podstatným menom (v slovenčine sa tento tvar končí na -ie). V gramatike sa zaraďuje buď ako podstatné meno alebo ako sloveso. Na Slovensku prevažuje zaradenie ako sloveso, má sa teda obyčajne za to, že ide o neurčitý slovesný tvar, ktorý ale má nielen isté kategórie slovesa, ale aj isté kategórie mena, a že teda ide o periférnu zložku slovesnej paradigmy (podobne ako minulý čas, rozkazovací spôsob a pod.) a nie o podstatné meno. So zaradením ako sloveso však nesúhlasia aj niektorí slovenskí jazykovedci.
V slovenčine sa slovesné podstatné meno tvorí pridaním -ie ku kmeňu trpného príčastia slovesa (príklady: hriatie, zohrievanie, šírenie, otvorenie, otváranie). Pri zvratných slovesách sa zároveň v spisovnej slovenčine vynechá sa/si; ponechá sa len vtedy, ak je potrebné rozlíšiť tvary zvratného a nezvratného slovesa (napr. učenie a učenie sa). 
V slovníkoch sa slovesné podstatné mená (tak ako ostatné časti slovesnej paradigmy) uvádzajú ako samostatné heslá len vtedy, ak slovesné podstatné meno má nejaký špecifický význam odlišný od významu slovesa, z ktorého je utvorený. 

</doc>
<doc id="393895" title="Saint-Gobain (Aisne)" url="https://sk.wikipedia.org/wiki?curid=393895">
Saint-Gobain (Aisne)

Saint-Gobain je francúzska obec, ktorá sa nachádza v departemente Aisne, v regióne Pikardia.
Poloha.
Saint-Gobain má rozlohu . Najvyšší bod je položený a najnižší bod 
História.
Kráľovská manufaktúra na sklo a zrkadlá bola založená Ľudovítom XIV. v 1665, čím sa Francúzsko stalo menej závislé od dovozu benátskeho skla. Medzi 1678 a 1684 sa manufaktúra zúčastnila na zariadení Zrkadlovej sály v zámku Versailles. V 1693 sa presídlila do Pikardie do Saint-Gobain. Výroba skla pokračuje dodnes.
Obyvateľstvo.
Saint-Gobain má 2347 obyvateľov (2009).
Graf vývoja obyvateľstva:

</doc>
<doc id="393919" title="Richard Hammond" url="https://sk.wikipedia.org/wiki?curid=393919">
Richard Hammond

Richard Hammond (* 19. december 1969, Solihull, Spojené kráľovstvo) je britský televízny moderátor, známy predovšetkým motoristickou reláciou "Top Gear", "" a "Drtivá porážka".
Život.
Je ženatý s Amandou Etheridge a má dve dcéry, Izzy a Willow. Býva v Cheltenhame. Má niekoľko koní, kačíc, dve mačky a TG psa, psa Top Gear. V roku 2002 začal spoločne s Jeremy Clarkson a James May moderovať magazín o autách Top Gear. Jeho obľúbený automobil je Porsche 911S a Pagani Zonda F. Sám vlastní Morgan Aeromax, Porsche 911, Ford Mustang a Dodge Challenger. 
Osudným dňom v jeho živote sa stal štvrtok 20. septembra 2006, kedy chcel pri natáčaní Top Gear prekonať rýchlostný rekord Británie (483,18 km/h) s dragsterom Vampire. Pri svojej prvej jazde sa cez túto hodnotu dostal, namerali mu dokonca cez 500 km/h, pri druhej podľa všetkého tiež, no explodovala mu pravá predná pneumatika a vyletel z dráhy. S ťažkým otrasom mozgu ho previezli do nemocnice, kde bol mesiac v kóme. 
Od roku 2003 moderuje TV reláciu Brainiac: Šialená veda, ktorá sa zaoberá predovšetkým vedou. V roku 2007 ho nahradil Vic Reeves. Ďalej tiež od roku 2008 moderuje reláciu Wipeout.
V Top Gear bol prezývaný "škrečok" (hamster), vďaka svojmu malému vzrastu a tiež kvôli tomu, že jedol papier s výsledkami.
Od marca 2015 už nepracuje pre BBC po konflikte medzi Jeremym Clarksonom a producentom Oisinom Tymonom, kedy spoločne ako trojica opustili reláciu a aj televíziu po tom, čo BBC vydala verdikt, že Jeremy Clarkson je prepustený a viac sa už v relácii Top Gear neukáže.
Podľa Jeremyho Clarksona je to idiot. Citujem "Hammond, you blithering idiot. 

</doc>
<doc id="394121" title="Liga majstrov EHF mužov" url="https://sk.wikipedia.org/wiki?curid=394121">
Liga majstrov EHF mužov

Liga majstrov EHF mužov () je najprestížnejšia európska hádzanárska klubová súťaž mužov, ktorú organizuje Európska hádzanárska federácia (EHF). Jej predchodca, Európsky pohár majstrov EHF, vznikol v roku 1955. Súčasná podoba súťaže vznikla v roku 1993. Najúspešnejším klubom je španielsky veľkoklub FC Barcelona, ktorý v nej zvíťazil 9-krát.
Súčasťou každého zápasu LM je hymna LMnazvaná ako "Hymn of the Champions". Bola skomponovaná v roku 2007, jej autorom je Rakúšan Roman Kariolou a nahral ho Bratislavský symfonický orchester.
Dejiny a štruktúra.
Európsky pohár majstrov (EPM) sa prvýkrát hral v sezóne 1955/56. Hralo sa vyraďovacím spôsobom, keď v každom kole proti sebe dva tímy odohrali 2 zápasy (každý tím hral raz doma a raz vonku) a ten s lepším skóre postúpil do ďalšieho kola. Zúčastniť sa mohli víťazi domácich líg a obhajcovia trofejí.
V sezóne 1993/94 prešla súťaž reorganizáciu do dnešnej Ligy majstrov (LM). V súčasnosti má Liga majstrov kvalifikačné kolo či kolá a hlavnú súťaž, hranú v 4 šesťčlenných skupinách (spôsobom každý s každým doma a vonku). Družstvá z jednotlivých štátov sú do skupín vyberané a nasadzované podľa "Rebríčka EHF", ktorý EHF každoročne vypracuváva. Z každej z týchto skupín postupujú 4 najlepšie družstvá do vyraďovacej fázy, hranej systémom dvoch zápasov (doma - vonku), kde postupuje vždy mužstvo s lepším súčtom skóre z oboch zápasov (pri rovnosti rozhoduje vyšší počet strelených gólov na ihrisku súpera, pri rovnosti oboch skóre sa potom predlžuje a prípadne rozhodujú sedmičky). Semifinále a následné súboje o 1. a 3. miesto sa hrá turnajovým systémom Final four na jednom mieste.

</doc>
<doc id="394173" title="Pohár EHF mužov" url="https://sk.wikipedia.org/wiki?curid=394173">
Pohár EHF mužov

Pohár EHF mužov () je druhá (do roku 2012 tretia) najprestížnejšia európska hádzanárska klubová súťaž mužov, ktorú organizuje Európska hádzanárska federácia (EHF). Vznikla v roku 1981 a zúčastňujú sa jej kluby, ktoré nemôžu hrať Ligu majstrov (predtým ani v súťaži Pohár víťazov pohárov), resp. kluby, ktoré neskoršie vypadnú z Ligy majstrov. Najúspešnejším klubom súťaže je nemecký klub Frisch Auf Göppingen, ktorý v nej zvíťazili 4-krát.
Štruktúra.
Hrá sa vyraďovacím spôsobom, keď v každom kole proti sebe dva tímy odohrajú 2 zápasy (každý tím hrá raz doma a raz vonku) a ten s lepším skóre postúpi do ďalšieho kola. Od sezóny 2012/13 hrajú najlepšie 4 tímy final four.

</doc>
<doc id="394331" title="Otis (reper)" url="https://sk.wikipedia.org/wiki?curid=394331">
Otis (reper)

Branislav Korec (* 19. apríl 1984, Bratislava), známy pod umeleckým menom Otis (v minulosti používal aj mená Kardinál Korec alebo Killa Korec alebo Otecko) je slovenský rapper, producent a člen bratislavskej skupiny H16. V roku 2011 vydal svoj prvý sólový album "To som ja" pod vydavateľstvom BeatBan. 
Hudobná kariéra.
Začiatky, prvé dva albumy s H16 (2002-2010).
Otecko sa dostal k rapu na základnej škole a v mladosti nahrával prvé skladby na kazetový nahrávač. Istý čas robil aj graffiti. V roku 2002 nahral zopár skladieb s Máriom Bihárym, z ktorých sa napríklad skladba "Traja statoční" objavila na mixtape Antivirus o 7 rokov neskôr.
V roku 2003 (vtedy ešte štvorčlenná) skupina H16 vypustila von skladbu "Nech ti nejebe" cez Hip-Hop.sk, ktorá sa stretla s pozitívnym ohlasom od ľudí a zapísala skupinu do hlbšieho povedomia slovenského rapu.. V roku 2004 vydal spolu s H16 pod labelom Hip-Hop.sk EP Jednašeska ftvojom klube, ktorý vyšiel aj vo vinylovej podobe. V roku 2004 ešte hosťoval na albume "Né produkt" od Čistychova a v roku 2005 na albumoch "Dobré ráno" od Veca a na albume "Svetlo v tme" od Zverinu v skladbe "Pimpin' rap", ku ktorej bol urobený aj videoklip. Spolu s H16 vydali v roku 2006 album kvalitný materiál podporený troma klipmi, z ktorých sa najväčšej popularity dočkal klip "Nech vidia" s hosťujúcim Rytmusom a v tom istom roku spolu s Rytmusom a H16 išiel na turné s názvom Nech vidia tour. Album bol ocenený platinovou platňou.
Po ďalších hosťovačkách H16 vydala v roku 2008 druhý album "Čísla Nepustia" spolu s videoklipom k skladbe "Staré časy". Album bol ocenený zlatou platňou za predaj. V rokoch 2008-2010 pokračuje v nahrávaní hosťovačiek a v roku 2009 vydáva spolu s H16 "Antivirus mixtape" takisto ako svoj sólový mixtape "Produkcie a remixy".
Prvý sólo album, tretí album H16 (2010-súčasnosť).
Okolo roku 2010 sa vonku dostali prvé informácie o pripravovanom sólovom projekte Otecka, pôvodne iba EP. Vo februári 2011 Otecko ešte nemal vybratý názov albumu, no potvrdil mený producentov albumu - Abe, Grimaso, DJ Wich, Fosco Alma, Inphy, Otecko a D-Tonate (ktorý sa na albume nakoniec neobjavil). Prvá skladba z albumu, ktorá sa dostala von bola "Rýchly mestský život" v septembri a neskôr k nej bol aj vypustený videoklip. Album s názvom "To som ja" vyšiel na začiatku októbra 2011 a hosťovali na ňom Vec, Delik, Smack, Cigo a Majk Spirit z H16, Hugo Toxxx, Igor, Supa a Zverina. Ďalší videoklip na skladbu "Idem tvrdo" s hosťujúcim Smackom bol vypustený v decembri.
V roku 2012 Otecko spomenul v rozhovore pre hiphopstage.cz, že chystal videoklipy k skladbám "Peniaze", "V týchto uliciach" a "Volám ti z búdky". Takisto plánoval nahrať skladbu pre producenta Godota. V roku 2012 by mal spolu s H16 vydať tretí, zatiaľ nepomenovaný, štúdiový album. Videoklip k skladbe "V týchto uliciach" sa dostal do médii 30. apríla. 11. júla mal premiéru ďalší videoklip ku skladbe "Peniaze", kde hosťovali Cigo z H16 a český rapper Igor. Spolu so skupinou H16 v roku 2013 vydal tretí štúdiový album s názvom Rýmy, hudba a Boh.
Súkromný život.
Slipo zo skupiny L.U.Z.A. chodil na základnú školu s Oteckom do triedy a o ročník vyššie chodil DJ Yanko Král, neskôr jeden z členov H16.
Otecko má dokončenú vysokú školu, študoval Divadelnú vedu na VŠMU v Bratislave, ktorú ale na istý čas prerušil a venoval sa iba hudbe.
Otecko označil rappera Veca ako jedného zo svojich rapových "učiteľov".

</doc>
<doc id="394385" title="Verrières-le-Buisson" url="https://sk.wikipedia.org/wiki?curid=394385">
Verrières-le-Buisson

Verrières-le-Buisson je francúzska obec, ktorá sa nachádza v departemente Essonne, v regióne Île-de-France.
Poloha.
Verrières-le-Buisson má rozlohu . Najvyšší bod je položený a najnižší bod 
Verrières-le-Buisson sa nachádza v Île-de-France, celkom hore na severe departementu Essonne a patrí do parížskej aglomerácie. Je v srdci prirodzeného historického regiónu Hurepoix. 550 ha plochy zaberá les. Mesto sa nachádza na brehoch troch vodných tokov, Bièvre na juhu, Sygrie na západe a potok Godets na severovýchode. Je obkolesené dvoma cestnými ťahmi A86 na severe a národnou cestou 118 na západe. 
Mesto je vzdialené od Paris-Notre-Dame (bod nula francúzskych ciest) 18 km severo-západne od Évry, štyri km severo-východne od Palaiseau, 22 km severo-západne od Corbeil-Essonnes, atď. 
Obyvateľstvo.
Verrières-le-Buisson má 15543 obyvateľov (2009).
Pamiatky.
Graf vývoja obyvateľstva:
Externé odkazy.
Zoznam Insee - departement Essonne

</doc>
<doc id="394464" title="Vyzývací pohár EHF mužov" url="https://sk.wikipedia.org/wiki?curid=394464">
Vyzývací pohár EHF mužov

Vyzývací pohár EHF mužov () je európska hádzanárska klubová súťaž mužov, ktorú riadi Európska hádzanárska federácia (EHF). Svojou prestížou sa v Európe radí na 3. miesto (do roku 2012 to bolo v hierarchi európskych hádzanárskych súťaží 4. miesto). Vznikla v roku 2000 a zúčastňujú sa jej kluby nižšieho rankingu. Vyzývací pohár je nástupcom zaniknutého Mestského pohára EHF. Najúspešnejším klubom súťaže je rumunský klub UCM Sport Reșița, ktorý v nej zvíťazil 3-krát.
Štruktúra súťaže.
Prvé kolá sa hrajú turnajovým spôsobom každý s každým v jednej či vo viacerých skupinách. Následne sa hrá vyraďovacím spôsobom, keď v každom kole proti sebe dva tímy odohrajú 2 zápasy (každý tím hrá raz doma a raz vonku) a ten s lepším skóre postúpi do ďalšieho kola. 

</doc>
<doc id="394604" title="Ulica Vladimíra Clementisa (Trnava)" url="https://sk.wikipedia.org/wiki?curid=394604">
Ulica Vladimíra Clementisa (Trnava)

Ulica Vladimíra Clementisa je ulica v Trnave, ktorá sa nachádza na sídlisku Družba a prechádza ním celým z juhu na sever. 
Pôvod mena a história.
Ulica je pomenovaná podľa významného slovenského politika a spisovateľa Vladimíra Clementisa.
Ulica vznikla v 70. rokoch 20. storočia, počas výstavby sídliska Družba. Až do roku 1990 meno niesol len úsek od križovatky s Bučianskou po križovatku so Starohájskou ulicou, zvyšná časť sa volala Ulica Mladej gardy
Významné budovy.
Nachádza sa tu Hotel Spektrum (v minulosti Inka), Stredisko sociálnej starostlivosti, Fitness centrum a obchodný dom Kaufland.
Doprava.
Cestná doprava.
Na ulici je vedená obojsmerná miestna komunikácia, na ktorej sa nachádza šesť križovatiek:
A z toho dve okružné križovatky: 
Jedná sa o významnú miestnu komunikáciu, ktorá spája sídlisko Družba s cestou I. triedy vedenou na ulici Piešťanská a taktiež poskytuje obyvateľom rýchly prístup na jednu z významných miestnych komunikácií na ulici Bučianska, ktorá významom prevyšuje väčšinu ciest III. triedy. Ulica poskytuje tiež jediný prístup k hypermarketom Kaufland a Lidl.
Mestská hromadná doprava.
Služby MHD sú na ulici poskytované na štyroch štandardných autobusových linkách , , a a na jednej školskej linke . Premávka štandardných autobusových linkiek funguje každý deň približne od 4:30 do 23:00. V nočných hodinách od 23:00 do 4:30 MHD nepremáva. Premávka školskej linky funguje každý pracovný deň s jedným párom školských autobusov - ráno z Linčianskej smer Vozovka a popoludní z Vozovky smer Linčianska. 
Pozdĺž celej ulice sa nachádzajú tri obojsmerné zastávky MHD:

</doc>
<doc id="394609" title="Štefan IV. (pápež)" url="https://sk.wikipedia.org/wiki?curid=394609">
Štefan IV. (pápež)

Štefan IV. (* ? – † 24. január 817, Rím) bol 97. pápež.
Pápežský úrad zastával v dobe od 22. júna 816 do svojej smrti.
Nahradil Leva III.,ktorého politika zvýhodňujúca duchovenstvo pred aristokraciou nemala pokračovať. Bezprostredne po jeho vysvätení (v júni 816) nariadil rímskemu ľudu prisahať vernosť franskému kráľovi Ľudovítovi I. Pobožnému, ktorého osobne navštívil v auguste 816. Po Ľudovítovej korunovácii v Reims v októbri, sa vrátil do Ríma, kde zomrel v januári nasledujúceho roka. Jeho nástupcom sa stal Paschal I.

</doc>
<doc id="394682" title="Josef Masopust" url="https://sk.wikipedia.org/wiki?curid=394682">
Josef Masopust

Josef Masopust (* 9. február 1931, Střimice – † 29. jún 2015, Praha) bol česko-slovenský futbalový hráč a tréner, najlepší európsky futbalista roku 1962. V tom istom roku obdržal aj významnú cenu Zlatá lopta. Českomoravský futbalový zväz ho vyhlásil "Najlepším českým futbalistom posledných 50 rokov". V roku 2000 vyhral anketu "Česká futbalová osobnosť storočia" a krátko potom ho odborníci zvolili "Českým futbalistom storočia".
Životopis.
Narodil sa v dedine Střimice pri Moste ako najstaršie zo šiestich detí v rodine baníka. Kvôli ťažbe hnedého uhlia obec zanikla. 
Futbalista.
Prvú ligu začal hrať na futbalovom štadióne "Na drožďárně" v Tepliciach. Potom prestúpil do klubu Dukly Praha, za ktorý hral takmer celú svoju kariéru a v ktorého drese, vedľa reprezentačného, tiež získaval futbalovú slávu.
Krátko po vojne sa stal hráčom dorasteneckého mužstva Mostu, kam sa rodina po vojne presťahovala. Ako sedemnásťročný už hral za A-mužstvo. V roku 1949, v osemnástich rokoch, podpísal prestup do ligových Teplic, za ktoré hral od začiatku sezóny 1950 dva roky. Keď nastúpil na vojenskú základnú službu prešiel do novo sa tvoriaceho klubu ATK Praha, ktorý neskôr pôsobil pod názvami ÚDA a Dukla Praha. V armádnom mužstve zostal pätnásť rokov. Po celú dobu hral na mieste ľavého záložníka. Stal sa tvorcom hry a spolu s tímom získal sedem ligových titulov.
Česko-Slovensko reprezentoval prvýkrát v roku 1954. Mal veľký podiel na treťom mieste Česko-slovenských futbalistov na majstrovstvách Európy 1960 vo Francúzsku a najmä na striebornom umiestnení na majstrovstvách sveta 1962 v Čile. O pol roka neskôr získal Zlatú loptu, ktorá je každoročne určená pre najlepšieho futbalistu Európy. V rokoch 1963 – 1965 hral za vybrané mužstvá sveta a Európy, v tíme Európy vo funkcii kapitána. Záver hráčskej kariéry strávil v rokoch 1968 – 1970 v Belgicku. Na vrcholovej úrovni hral do svoji tridsiatich deviatich rokov.
Z mnohých zápasov, ktoré odohral, mu najviac v pamäti utkvel zápas Dukla Praha – FC Santos v roku 1959 v Mexiko City a Česko-Slovensko – Brazília vo finále majstrovstiev sveta v roku 1962 v Santiagu. V stretnutí v Mexiku vyhrala Dukla Praha nad vtedy asi najlepším svetovým futbalovým klubom sveta z Brazílie 4:3. Vstrelil dva góly, bol najlepším hráčom zápasu a podal lepší výkon než najväčšia hviezda Santosu Pelé. Druhým vrcholom bolo finále majstrovstiev sveta 1962 v ktorom vstrelil Brazílii jediný a vedúci gól Československa, ktoré prehralo 1:3. 
V 63 reprezentačných zápasoch (1954 – 1966) dal Masopust 10 gólov. Svoju hráčsku kariéru prežil v tímoch Teplic (54 zápasov v rokoch 1950 – 1951) a najmä v ATK, neskôr premenovaný na Dukla Praha (350 zápasov v období 1952 – 1968). V československej lige zaznamenal 386 zápasov a 79 gólov. V marci 2004 ho Pelé zaradil medzi 125 najlepších žijúcich futbalistov sveta.
Tréner.
Po roku 1968 sa stal hrajúcim trénerom belgického tímu Crossing. V roku 1978 priviedol k titulu ligového majstra Brno, v rokoch 1984 – 1988 bol trénerom reprezentácie Česko-Slovenska. V rokoch 1988 až 1991 pôsobil aj v Indonézii ako tréner reprezentačného mužstva juniorov (hráčov do 21 rokov). Radu rokov vykonával funkciu predsedu Nadácie futbalových internacionálov.

</doc>
<doc id="394800" title="Hlboká ulica (Trnava)" url="https://sk.wikipedia.org/wiki?curid=394800">
Hlboká ulica (Trnava)

Hlboká ulica je ulica v Trnave, ktorá sa nachádza na sídlisku Družba a oddeľuje ho od historického centra. Zároveň je aj hranicou medzi mestskými časťami Trnava-Stred a Trnava-Východ.
Kedysi na jej mieste stáli vidiecke domy, ktoré v 70. rokoch 20. storočia boli zbúrané, rovnako ako Siegelova vila a Diamantova tehelňa a na ich mieste vyrástlo moderné sídlisko Družba.
Pôvod mena.
Nad Hlbokou ulicou sa na malom kopci týči mestské opevnenie a za ním historické centrum mesta. Kedysi pod hradbami bola hlboká priekopa. Z tohoto dôvodu sa ulici dal názov hlboká. 
História.
21. storočie.
V roku 2014 na pravej strane miestnej komunikácie v smere od svetelnej križovatky Hlboká – Starohájska ku križovatke Hlboká – Bučianska – Špačinská – Rybníková vybudovalo Mesto Trnava novú autobusovú zastávku, komunikačne napojenú na chodník a pozostávajúcu zo zastávkoveho pruhu, nástupnej plochy a prístrešku pre cestujúcich.
V roku 2018 sa uskutočnila na ulici investičná akcia v podobe výstavby nového chodníka a cyklistickej trasy popri východného úseku mestského stredovekého opevnenia, investorom bola trnavská samospráva.
Hlboká ulica sa od 27. do 30. júna 2019 stala štartovým aj cieľovým bodom dvoch okruhov najsledovanejšieho cyklistického podujatia na Slovensku a v Česku v rámci športového podujatia Majstrovstvá Slovenska a Česka v cestnej cyklistike, na ktorom sa zúčastnil aj jeden z najväčších talentov svetovej cyklistiky Peter Sagan.
Vo februári 2020 zverejnila trnavská samospráva dotazník v rámci participatívneho plánovania revitalizácie troch vnútroblokov medzi bytovými domami na Tehelnej, Hlbokej a Bučianskej ulici, kde mohli obyvatelia vyjadriť svoje nápady a požiadavky na revitalizáciu priľahlých dvorov.
Významné budovy.
Nachádza sa tu daňový úrad, čerpacia stanica OMV a reštaurácia McDonald’s. Na západnej strane sa po celej dĺžke nachádza mestské opevnenie s východnou bránou, ktorá spája centrum mesta so sídliskom Družba.
Doprava.
Cestná doprava.
Na ulici je vedená obojsmerná miestna komunikácia, na ktorej sa nachádzaju štyri križovatky:
Jedná sa o významnú miestnu komunikáciu, ktorá rozdeľuje mestskú časť Trnava-stred od mestskej časti Trnava-východ a taktiež poskytuje obyvateľom rýchly prístup na významné miestne komunikácie na uliciach Bučianska, Rybníková, Kollárova, Sladovnícka a Špačinska, ktoré významom prevyšuje väčšinu ciest III. triedy. Ulica poskytuje tiež prístup do Centrálnej mestskej zóny v mestskej časti Trnava-stred Starého mesta cez ulicu Halenárska okolo Mestského amfiteátra a obchodného domu City Arena s futbalovým štadiónom Štadión Antona Malatinského. Taktiež poskytuje prístup k Poliklinike Družba, k daňovému úradu, či k sídlu Trnavského samosprávneho kraja. Z tejto ulice je taktiež prístup k Severovýchodnej hradobnej veži mestského tehlového opevnenia, ktorá slúži ako kaviareň s výhľadom na Trnavu. 
Cyklistická doprava.
Na ulici je vedená obojsmerná segregovaná cyklotrasa oddelená od miestnej komunikácie. Cyklotrasa bola vybudovaná Mestom Trnava v roku 2018 a plynulo spája cyklotrasu na uliciach Dolné bašty – Halenárska s cyklotrasou na uliciach Rybníková – Šrobárova – Hospodárska – Terézie Vansovej – Kamenná cesta a od konca roku 2019 je cyklotrasa prepojená cez priechod pre cyklistov aj s cyklochodníkom na uliciach Bučianska - Veterná.
Mestská hromadná doprava.
Služby MHD sú na ulici poskytované na troch štandardných doplnkových autobusových linkách, linky , a . Premávka štandardných autobusových linkiek funguje každý deň približne od 4:30 do 23:00. V nočných hodinách od 23:00 do 4:30 MHD nepremáva.

</doc>
<doc id="394819" title="Leguán zelený" url="https://sk.wikipedia.org/wiki?curid=394819">
Leguán zelený

Leguán zelený alebo leguán obyčajný () je leguán z čeľade leguánovitých. Je jedným z najväčších plazov na americkom kontinente. Obýva Strednú a Južnú Ameriku. Napriek tomu, že je lovený pre mäso a chytá sa na predaj chovateľom, je populácia tohto druhu početná.
Opis.
Dospelý leguán zelený dosahuje dĺžku 1 m a hmotnosť do 5 kg. Veľké jedince môžu dorásť do dĺžky až 2 m a váhy 10 kg. Má pevné dlhé nohy a silné pazúry, ktoré mu uľahčujú šplhanie. Tento druh sa vyznačuje dlhým chvostom, hrebeňom zo zúbkovitých šupín na chrbte a mäsitým lalokom pod krkom, ktorý býva u samcov väčší. Má zvyčajne sivasté alebo zelené, na niektorých miestach výskytu aj oranžové, sfarbenie.
Správanie.
Dospelé samce sú teritoriálne, bránia sa švihaním chvosta a pazúrmi. Leguány zelené žijú na stromoch, zvyčajne pri brehoch riek. V prípade napadnutia sa spúšťajú z ovísajúcich konárov rovno do vody a tak sa zachránia pred dravými vtákmi alebo cicavcami. Sivastá alebo zelená farba tela im poskytuje výborné maskovanie pred predátormi.
Potrava.
Dospelé jedince sa takmer výlučne živia rastlinami. Nezriedka sa kŕmia vysoko na stromoch. Mladé jedince majú, oproti dospelým, pestrejšiu stravu - zelené listy stromov, plody, kvety a listy. Avšak pozor, leguánom chovaným v zajatí nikdy nepodávame živočíšne bielkoviny (žiaden hmyz, tvaroh, vajcia)!
Rozmnožovanie.
Leguány zelené sú vajcorodé. Do podzemných dutín nakladú samice až 40 vajec, pričom sa znášky počas dlhého obdobia rozmnožovania opakujú.

</doc>
<doc id="395271" title="Vlčie diery" url="https://sk.wikipedia.org/wiki?curid=395271">
Vlčie diery

Vlčie diery je slovenský vojnový film režiséra Paľa Bielika z roku 1948. Snímka vznikla na motívy filmovej poviedky Udalosti bez mena, ktorú napísal sám Bielik. Dráma zachytáva osudy rodiny Svrčinovcov počas SNP od leta do zimy 1944. Základnou myšlienkou je podanie svedectva – nerovného zápasu slovenských partizánov proti nemeckej garnitúre. Vo filme ide o boj morálnej pravdy proti chorej fašistickej spoločnosti, ktorá si kladie na vrchol hodnôt zvrátené a demoralizované ciele. Film konkrétne poukazuje na dedinu ako jeden kolektív jednoduchých a nenápadných hrdinov so vztýčenou zbraňou. Druhú skupinu tvoria nemeckí vojaci odhodlaní plniť svoje poslanie. Bielik sa v oboch prípadoch nesnaží skupiny prezentovať čiernobielo, homogénne.
Dej.
Východiskové postavy tvoria dvaja bratia Svrčinovie. Matúš utiekol z prác v Nemecku a Ondrej sa vrátil z ruského frontu. Ich stretnutie je poznačené napätím kvôli Anči Hucovie, o ktorú obaja stoja. Domov prichodí aj Jano, ktorý si „odbehol“ z talianskeho frontu a študent Štefan Svrčina s medičkou Evkou, dcérou tamojšieho učiteľa. Rodina sa zbiehava, ale súčasne aj drobí – Matúš nesmie ostať doma, preto sa pridáva k drevorubačovi Ondrejovi a odchádzajú do bezpečných hôr. Matka Svrčinovie víta svoje deti a bedáka, pretože sotva prišli, už utekajú a to ešte aj do boja. Zamýšľa sa nad zbytočnosťou vojny, nad stratami. Citujem matku Svrčinovie: „… A či je to dobre? Či nepriateľova matka menej ľúbi svojho syna? Tak ako ja, tak sa trasie každá matka o svoje deti.“ Ondrej, ktorého život v horách zachráni brat Matúš, ostáva doma ako mrzák. Zatrpknuto vyčíta ostatným bratom ich nerozumný úsudok pridať sa k partizánom. Anča, o ktorú Matúš s Ondrejom súperia sa vráti k Matúšovi a vypomáha partizánom. Medička Evka sa stará o ranených v nemocnici. Napokon však chytí osud do vlastných rúk a otrávi hlavného veliteľa Hermana Thieleho. Záver filmu je dramatický a končí sa obetavou samovraždou Ondreja, ktorý tak zachráni brata Matúša i Anču. 
Úryvky z dobových recenzií.
Nástup komunistického režimu v roku 1948 priniesol zmeny nielen do osobného, ale aj profesiálneho života slovenského národa. A preto 6. augusta toho istého roku sa pod vedením Ladislava Novomeského zišla Umelecká filmová komisia, ktorá film posudzovala z ideového hľadiska. Zásadné pripomienky boli tieto tri:
„Paľo Bielik dovedl hned napoprvé přizpůsobit filmovému plátnu herce, kteří až doposud byli zvyklí jen na divadelní prkna.“ (Práca, 31.12.1948, Filmová kartotéka r. 1949, č. 1)
„Hercov si Bielik vybral šťastne zo slovenských súboroch, hlavne z bratislavského národného divadla.“(Wirthová B., Lidové noviny, 29.12.1948, Filmová kartotéka r. 1949, č. 1)
„Volba některých postav byla nešťastná, dokonca špatná. Jde především o Ondreje, který celým filmem vyrůstá v sebevraha místo hrdinu, jak snad autoři původne zamýšleli.“(Kachlík A., Zemědelské noviny, 31.12.1948, Filmová kartotéka r. 1949, č. 1)

</doc>
<doc id="395984" title="Langston Hughes" url="https://sk.wikipedia.org/wiki?curid=395984">
Langston Hughes

Langston Hughes (* 1. február 1901, Joplin, Missouri, USA - † 22. máj 1967, New York, New York) bol americký básnik, sociálny aktivista, románopisec, dramatik a publicista, predstaviteľ harlemskej renesancie. 
Životopis.
Narodil sa v Joplin v štáte Missouri. Jeho rodičia sa rozviedli, keď bol malé dieťa a jeho otec sa presťahoval do Mexika. Langston žil so starou matkou do svojich trinástich rokoch, kedy sa presťahoval za matkou a jej manželom do Lincolne v Illinois. Neskôr sa rodina usadila v Clevelande v štáte Ohio. 
Ešte v Lincolne Hughes začal písať poéziu. Po dokončení štúdia strávil rok v Mexiku a rok na Kolumbijskej univerzite. Počas týchto rokov zastával pomocné práce ako asistent kuchára, vpráčovni, a cestoval do Afriky a Európy pracoval ako námorník. V novembri 1924 sa presťahoval do Washingtonu.
Hughesovu prvú knihu básní, "Unavený Blues", publikoval Alfred A. Knopf v roku 1926. Vysokoškolské štúdium na Lincolnovej univerzite v Pensylvánii ukončil v roku 1929. V roku 1930 jeho prvý román, "Not Without Laughter", získal Harmonovu zlatú medailu za literatúru.
Hughes je známy najmä pre jeho veľavravné, farebné zobrazenie čierneho života v Amerike od dvadsiatych rokov do šesťdesiatych rokov. Písal romány, poviedky a divadelné hry, rovnako ako poézie, a bol tiež známy pre jeho angažmán so svetom jazzu a malo to vplyv na jeho písanie. Jeho život a diela boli nesmierne dôležité pre vytváranie umeleckých príspevkov harlemskej renesancie roku 1920. Na rozdiel od iných významných čiernych básnikov obdobie-Claude McKay, Jean Toomer a Countee Cullen-Hughes odmietol rozlišovať medzi jeho osobné skúsenosti a spoločné skúsenosti čiernej Ameriky. Chcel, aby prinášali príbehy svojich ľudí takým spôsobom, ktorý odráža ich skutočnú kultúru, vrátane ich utrpenia a láske k hudbe, smiechu a jazyka.
66-ročný zomrel na komplikácie z rakoviny prostaty 22. mája 1967 v New Yorku.

</doc>
<doc id="398102" title="Shard London Bridge" url="https://sk.wikipedia.org/wiki?curid=398102">
Shard London Bridge

Shard London Bridge (alebo známy aj ako London Bridge Tower, Shard of Glass, 32 London Bridge alebo The Shard) je mrakodrap v londýnskom mestskom obvode Southwark. Po dokončení 5. júla 2012 bola so svojimi 310 metrami najvyššou budovou EÚ. Je držiteľom ocenenia Emporis Skyscraper Award 2013.
Výstavba supertallu sa začala v marci 2009. Jeho tvar pripomína črep, kvôli čomu dostal aj názov. Prvé poschodie bolo dokončené 28. januára 2010. Budova má celkom 98 poschodí, z toho 23 je neobývateľných a 3 pod zemou. 50. poschodie bolo dokončené ten istý rok 28. septembra a posledné - sedemdesiate druhé - v januári 2011. Prízemie a 1. poschodie je vestibul, druhé až dvadsiate ôsme kancelárske priestory. Reštaurácie sú v 31. - 33. poschodí. Od reštaurácií až po 52. poschodie sa rozprestiera Hotel Shangri-La. Na 52. poschodí sú kúpele. Až po 65. poschodie sú apartmány a 68. až 72. poschodie je vyhliadka. Najvyššie poschodie je vo výške 243,8 m.
Pod mrakodrapom je stanica londýnskeho metra London Bridge a najvyššia nemocnica na svete, Guy's Hospital s výškou 143 metrov. Je nielen jediným mrakodrapom v Southwarku, ale aj najvyššou budovou Londýna, Veľkej Británie a dokonca aj Európskej Únie, čím predbehol 300 metrov vysoký Commerzbank Tower vo Frankfurte nad Mohanom. Po dokončení sa stal aj najvyššou budovou Európy, čím predbehol moskovské City of Capitals.

</doc>
<doc id="400529" title="Tehelná ulica (Trnava)" url="https://sk.wikipedia.org/wiki?curid=400529">
Tehelná ulica (Trnava)

Tehelná ulica v Trnave sa nachádza na sídlisku Družba v mestskej časti Trnava-východ. Prevládajú tu 6-poschodové obytné domy.
Pôvod mena.
Na jej mieste kedysi stála Diamantova tehelňa.
História.
21. storočie.
Vo februári 2020 zverejnila trnavská samospráva dotazník v rámci participatívneho plánovania revitalizácie troch vnútroblokov medzi bytovými domami na Tehelnej, Hlbokej a Bučianskej ulici, kde mohli obyvatelia vyjadriť svoje nápady a požiadavky na revitalizáciu priľahlých dvorov.
Významné budovy.
Nachádza sa tu Poliklinika Družba (časť) a pizzéria.

</doc>
