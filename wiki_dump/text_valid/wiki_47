<doc id="447391" title="Medzinárodné letisko Inčchon" url="https://sk.wikipedia.org/wiki?curid=447391">
Medzinárodné letisko Inčchon

Medzinárodné letisko Inčchon (), (IATA: ICN, ICAO: RKSI) je najväčšie letisko v Južnej Kórei, hlavné letisko Soulu a jeho oblasti a jedno z najväčších a najrušnejších letísk na svete. Od spoločnosti Airports Council International je už letisko sedem rokov (2005 – 2012) ocenené za najlepšie letisko po celom svete. Letisko má vlastné golfové ihrisko, kúpele, súkromné spálne, klzisko, kasíno, vnútorné záhrady a Múzeum kórejskej kultúry. Odbavenie po prílete trvá 12 minút a odbavenie pri odlete trvá 16 minút, čo je vysoko nad štandardmi, ktoré trvajú 45–60 minút. 
Nachádza sa 48 km západne od Soulu, ktorý je hlavným a najväčším mestom Južnej Kórey. Letisko slúži ako hlavné letisko pre spoločnosti Korean Air, Asiana Airlines a Polar Air Cargo. Je hlavným letiskom pre medzinárodnú civilnú leteckú a nákladnú dopravu vo východnej Ázii. Medzinárodné letisko Inčchon je v súčasnosti ôsme najrušnejšie letisko v počte odbavených cestujúcich v Ázii, štvrté najrušnejšie letisko v nákladnej doprave a v roku 2010 bolo ôsme najrušnejšie letisko na svete.

</doc>
<doc id="447407" title="Teofil Kwiatkowski" url="https://sk.wikipedia.org/wiki?curid=447407">
Teofil Kwiatkowski

Teofil Antoni Jaxa Kwiatkowski (* 21. február 1809, Pułtusk, Poľsko† 14. august 1891, Avallon, Francúzsko) bol poľský maliar obdobia romantizmu.
Životopis.
V rokoch 182530 študoval u Antoniego Brodowského a Antoniho Blanka vo Varšave. Zúčastnil sa Novembrového povstania a po jeho potlačení odišiel do emigrácie do Francúzska. S touto krajinou zostal spojený celý život. Najskôr býval v Avignone a potom sa presťahoval do Paríža, kde pokračoval v štúdiu maliarstva u Leona Cognieta. Na jeho tvorbu mali veľký vplyv Ary Scheffer, Ingres, Couture a Delacroix. Priatelil sa s Mickiewiczom a Chopinom, ktorého mal v osobitnej obľube a maľoval fantazijné ilustračné obrázky k jeho múzickým dielam. Tvoril pastely, akvarely i miniatúry. Maľoval francúzsku krajinu, portréty i alegorické výjavy. Na jeho obrazoch je zrejmý cit pre farbu.

</doc>
<doc id="447438" title="Lofoty" url="https://sk.wikipedia.org/wiki?curid=447438">
Lofoty

Lofoty [lúfuty], správnejšie Lofoten [lúfutn] je súostrovie pri nórskom pobreží tvorené asi 80 ostrovmi, medzi ktorými sú Austvågøy, južná časť ostrova Hinnøy, Skrova, Gimsøy, Vestvågøy, Flakstadøy, Moskenesøy, Værøy a Røst. Slovenské množné číslo je nepresnosť vzniknutá mýlnym chápaním nórskeho -en ako množného čísla: v nórčine je však názov Lofoten jednotné číslo - ide o označenie súostrovia ako jednej oblasti. Pôvodne sa ako Lofot (dosl. "rysia šľapa" - staronór. ló + fót) nazýval ostrov Vestvågøy [vestvógöj], od čoho bol odvodený názov celého súostrovia.
Poloha.
Lofoten leží na pobreží Atlantiku, asi 100 až 300 kilometrov severne od severného polárneho kruhu, t. j. medzi 67. a 68. stupňom severnej šírky. Od nórskej pevniny je oddelený fjordom Vestfjorden. Najvýznamnejšie ostrovy sú prepojené tunelmi a cestnými mostami.
Lofoten je súčasťou kraja (Nór. fylke) Nordland a jeho hlavným mestom je Svolvær nachádzajúci sa na ostrove Austvågøy. Na Lofotene sa nachádza dokopy šesť obcí (nór. kommunen): Vågan, Vestvågøy, Flakstad, Moskenes, Værøy a Røst.
Súostrovie má približne 24 tisíc obyvateľov, ktorí žijú na ploche .
Severne a východne od Lofotenu sa nachádzajú ďalšie súostrovia, Vesterály, ktoré oddeľuje úžina Raftsund, ktorej súčasťou je aj turistami obľúbený Trollfjord. Severná časť ostrova Austvågøy je administratívnou súčasťou obce Hadsel a je teda považovaná už za súčasť Vesterál.
Dejiny.
Lofoty sú obývané ľuďmi asi šesť tisíc rokov. V minulosti sa obyvatelia živili hlavne lovom a rybolovom. Počas vikingskej éry bolo postavených mnoho osád so sídlami vikingských náčelníkov. Kópia sídla náčelníka bola postavená v Borgu, kde je súčasťou múzea Vikingov.
Od štrnásteho storočia ovládali obchod s rybami obchodníci z Bergenu. Bergen bol tiež administratívnym centrom uskutočňujúcim výber dane. Kvalita života na Lofotách dlhú dobu závisela na výsledkoch rybolovu. Okolo roku 1860 došlo k najväčšej migračnej vlne, ktorá viedla ku vzniku súčasných sídiel.
Príroda.
Lofotská krajina bola po dlhú dobu holá, pretože ľudia väčšinu stromov povytínali s cieľom stavať lode, svoje obydlia a konštrukcie pre sušenie rýb. V súčasnosti tu na mnohých miestach došlo k významnému obnoveniu lesov.
Osídlená je prevažne východná časť ostrovov, pretože tam vietor a morské prúdy nepôsobia tak silno ako na západe. Viac než vysoké hory sú schopné zastaviť alebo zmierniť výkyvy počasia. Medzi jednotlivými ostrovmi môžu pôsobením slapových síl vznikať silné a nebezpečné morské prúdy a vodné vetry. Najznámejším prúdom je Moskstraumen.
Počasie.
Vďaka pôsobeniu Golfského prúdu je klíma na Lofotách, vzhľadom k ich polohe za severným polárnym kruhom, relatívne mierna. Južná časť súostrovia je najsevernejším miestom na Zemi, kde priemerná teplota nikdy neklesá pod nulu a tvoria tak významnú klimatickú anomáliu.
Hospodárstvo.
Hlavným zdrojom obživy je turistický ruch, rybolov a s ním spojená odvetvia. Lovu rýb, ktorý sa každý rok koná od polovice januára do polovice apríla, sa zúčastnia stovky malých rybárskych lodí. Väčšinu úlovku tvoria dospelé tresky, ktoré sú následne sušené. Sušené tresky (Nór. Tørrfisk) sú väčšinou exportované. Hoci platí moratórium na ťažbu ropy a zemného plynu, v oblasti sa vykonávali geologické prieskumy s cieľom mapovania ložísk.
Doprava.
Európska cesta 10 začína v Å a tiahne sa ďalších do Fiskebølu, kde je nutné použiť trajekt do Melbu. Na ostrovoch sú prevádzkované tiež autobusové linky. Na Lofotách nie je železnica, najbližšia železničná stanica sa nachádza v meste Bodø.
Dňa 1. decembra 2007 bol otvorený Lofast, posledná časť cestného spojenia okolia ostrovov Lofoty, ktorá vedie z Fiskebøl cez ostrov Hinnøy do Gullesfjordbottnu. Prvýkrát v histórii sú teda Lofoty priamo spojené cestnou dopravou.
Lode Hurtigrutenu zastavujú na Lofotách v mestách Stamsund a Svolvær. Svolvær je pravidelnými trajektami prepojený so Skutvikom, ktorým vedie Európska cesta 6. Ďalším významným lodným spojením je linka trajektov na trase z Moskenes do Bodø. Katamarány spájajú Bodø a Svolvær. Na Vesterály je možné sa dostať trajektom z Fiskebølu do Melbu.
Na Lofotách sa nachádzajú tri letiská, pri Svolvære, Leknes a na ostrove Røst. Na ostrove Værøy sa nachádza heliport. Na ostrove je tiež malé letisko, ale kvôli nebezpečným vetrom sa už niekoľko rokov nepoužíva. Všetky letiská realizujú niekoľkokrát denne lety do Bodø.

</doc>
<doc id="447540" title="Eyrovo jazero" url="https://sk.wikipedia.org/wiki?curid=447540">
Eyrovo jazero

Eyrovo jazero () je najväčšie jazero v Austrálii. Je položené v nadmorskej výške 16 m pod hladinou mora, je to najnižší bod v Austrálii. Je pomenované po E. J. Eyrovi, prvom Európanovi, ktorý ho v roku 1840 objavil.
Jazero tvorí Severné Eyrovo jazero (väčšie) a Južné Eyrovo jazero, ktoré spája úzky prieliv Goyder. Jeho rozloha sa výrazne mení a to od 9 000 po , pričom v extrémnych suchách úplne zmizne. Počas sucha tvorí jazero iba vlhká soľná panva. Je to najväčšie prechodné jazero na svete. Je plytké a bezodtokové.
Je súčasťou chránenej oblasti Lake Eyre National Park.

</doc>
<doc id="447565" title="Zbožštenie" url="https://sk.wikipedia.org/wiki?curid=447565">
Zbožštenie

Zbožštenie (gr. θέωσις, csl. ωбоженїе) je v gréckokatolíckej a pravoslávnej teológii bytostné zjednotenie a spojenie človeka s Bohom, účasť človeka na živote presvätej Trojice, na Božej prirodzenosti. Toto spojenie človeka a Boha ale neznamená ich stotožnenie ani splynutie v jedno bytie. Veriaci sa stáva milosťou tým, čím je Kristus svojou prirodzenosťou. Zbožštenie je podľa gréckokatolíckej a pravoslávnej teológie cieľom ľudského života. Je to proces, ktorý prebieha počas celého života, definitívne bude ukončený až pri druhom príchode Ježiša Krista.
Náuka o zbožštení človeka existuje v cirkvi od prvých storočí. Jej základ je v Biblii, kde sa viackrát hovorí o účasti človeka na Božej prirodzenosti, svätosti a pod. (2 Pt 1, 4; Hebr 3, 14 ; 6, 4; 12, 10). Rozvinuli ju už prví cirkevní otcovia. Svätý Irenej Lyonský (asi 135-202) hovorí: "„Boh sa stal synom človeka, aby sa človek stal synom Boha.”" Svätý Atanáz Alexandrijský (295–373): "„Lebo on sa stal človekom, aby sme sa my stali bohmi.”"
Teológia zbožštenia nie je neznámou ani na Západe, napríklad sv. Tomáš Akvinský (1225-1274) ju formuloval takto: "„Keďže jednorodený Boží Syn chcel, aby sme mali účasť na jeho božstve, prijal našu prirodzenosť, stal sa človekom, aby ľudí urobil bohmi.“" Veľký obdivovateľom teológie zbožštenia bol aj rímsky pápež Ján Pavol II., najmä vo svojom apoštolskom liste Orientale lumen.
Zbožštenie je takisto súčasťou náuky Cirkvi Ježiša Krista Svätých neskorších dní (mormónov), ktorá verí, že všetci ľudia sú duchovne počatí (Židom 12:9, Skutky 17:28-29) synovia a dcéry Boha a teda sú súčasťou jednej nebeskej rodiny. Pretože ľudia sú doslovné Božie deti, môžu sa stať dedičmi jeho slávy a spoludedičmi s Ježišom Kristom (Rimanom 8:16-17).
Mormónska cirkev učí, že jedno z požehnaní daných zbožšteným ľuďom je, že „budú mať všetko, čo má náš Nebeský Otec a Ježiš Kristus – všetku moc, slávu, panstvo a poznanie" (viď NaZ 132:19-20). Prezident Joseph Fielding Smith napísal: „Otec prostredníctvom Syna sľúbil, že všetko, čo má, bude dané tým, ktorí sú poslušní jeho prikázaniam. "Porastú v poznaní, múdrosti a moci, pôjdu od milosti k milosti, až kým sa im náhle nerozbreskne plnosť dokonalého dňa."“ (Doctrines of Salvation, comp. Bruce R. McConkie, 3 vols.)

</doc>
<doc id="447654" title="Rusko na Letných olympijských hrách 2012" url="https://sk.wikipedia.org/wiki?curid=447654">
Rusko na Letných olympijských hrách 2012

Rusko na Letných olympijských hrách 2012 reprezentovalo 436 športovcov – 208 mužov a 228 žien. V celkovom súčte medailí získali jeho športovci 82 medailí, čo bolo z hľadiska zisku medailí tretie miesto v bilancii krajín, podľa počtu so 24-mi zlatými medailami skončili na štvrtom mieste v medailovom poradí. Najúspešnejšími odvetviami boli atletika (18 medailí), zápasenie (11 medailí) a športová gymnastika (8 medailí).
Zlaté medaily získali v týchto športoch: atletika – 8, box – 1, judo – 3, športová gymnastika – 1, moderná gymnastika – 2, rýchlostná kanoistika – 1, synchronizované plávanie – 2, zápasenie – 4, volejbal – 1 a skoky do vody – 1.

</doc>
<doc id="447927" title="Robert Hooke" url="https://sk.wikipedia.org/wiki?curid=447927">
Robert Hooke

Robert Hooke (* 18. júl 1635, Freshwater, Ostrov Wight - 3. marec 1703, Londýn) bol anglický fyzik, tzv. „renesančný muž“, ktorého záber bol ohromný.
Život.
Známy je jeho fyzikálny zákon ("Hookov zákon") o priamej úmernosti veľkosti deformácie a napätia v deformovanom telese.
V roku 1665 publikoval knihu "Micrographia", ktorá obsahovala mnoho mikroskopických ale aj makroskopických pozorovaní. Je mu prisudzované zavedenie biologického pojmu "bunka", pre svoje pozorovania používal jednoduchý mikroskop, ktorý ďalej zdokonalil Anton van Leeuwenhoek, ktorý býva považovaný za zakladateľa mikrobiológie.
Medzi jeho vynálezy patrí: anemometer, teplomer, univerzálny kĺb, vodováha, hodiny na pružinu a hodinový nepokoj, irisová clona, zameriavací kríž pri ďalekohľade.
Vzťah medzi Newtonom a Hookem bol veľmi chladný. Niektoré Hookeove prvenstvá sú niekedy pripisované Newtonovi alebo sú po Newtonovi pomenované.
Bol tiež aj architektom. Priatelil sa s Christopherom Wrenom a po požiari Londýna v roku 1666 vypracoval veľké množstvo plánov na obnovenie mesta.
Zaujímal sa rovnako aj o astronómiu, skonštruoval zrkadlový ďalekohľad, helioskop určený na pozorovanie Slnka, objavil červenú škvrnu na Jupiteri a z jeho pozorovaní usúdil, že sa planéta otáča. Prispel tiež k formulácii Newtonovho gravitačného zákona.

</doc>
<doc id="447971" title="Jan Oort" url="https://sk.wikipedia.org/wiki?curid=447971">
Jan Oort

Jan Hendrik Oort (* 28. apríl 1900, Franeker – † 5. november 1992, Leiden) bol holandský astronóm, ktorý významne prispel k rozvoju rádioastronómie.
Život.
Narodil sa vo Frízsku a študoval na univerzite v Groningene. Jeho doktorandská práca mala názov "Hviezdy s vysokou rýchlosťou". Analýzou pohybu hviezd potvrdil v roku 1927 teóriu Bertila Lindblada o tom, že Galaxie Mliečna cesta rotuje.
V rokoch 1930 až 1935 pôsobil ako učiteľ na univerzite v Leidene (kde bol riaditeľom hvezdárne dánsky astronóm Ejnar Hertzsprung). V rokoch 1935 až 1970 na leidenskej univerzite pracoval ako profesor a od roku 1945 aj ako riaditeľ hvezdárne.
Po Druhej svetovej vojne sa bádaním pomocou vyradenej radarovej antény po nemeckých vojakoch stal priekopníkom v novo vzniknutej rádioastronómii.
V päťdesiatych rokoch 20. storočia pracoval s novým rádioteleskopom v Dwingeloo vo východnom Holandsku, ktorý bol určený na skúmanie galaktického jadra. Výsledkom prieskumu galaxie na vlnovej dĺžke 21 cm bola rádiová mapa jej špirálovej štruktúry. V roku 1970 bol postavený nový rádioteleskop v neďalekom Westerborku (Westerbork Synthesis Radio Telescope), ktorý sa skladá z dvanástich menších rádioteleskopov spoločne pracujúcich na základe rádiovej interferometrie, techniky, ktorú on sám navrhol.
Vedecké spoločnosti a ceny.
V rokoch 1935 – 1948 pracoval ako tajomník IAU a v rokoch 1958 – 1961 bol jej prezidentom.

</doc>
<doc id="447991" title="Geena Davisová" url="https://sk.wikipedia.org/wiki?curid=447991">
Geena Davisová

Virginia Elizabeth Davis (* 21. január 1956, Wareham, Massachusetts, USA) je americká herečka.
Kariéra.
Štúdium herectva v Bostone ukončila v roku 1979. Od tej doby hrala v mnohých filmoch a získala niekoľko ocenení.
V roku 1999 sa zúčastnila olympijskej kvalifikácie v lukostreľbe na Letné olympijské hry 2000 v Sydney, na olympijské hry sa však nekvalifikovala.
V roku 2001 uzavrela svoje štvrté manželstvo s Rezom Jarrahym. Narodili sa im tri deti, v roku 2002 dcéra a v roku 2004 chlapci dvojičky. Predtým bola vydatá za Jeffa Goldbluma a režiséra Rennyho Harlina.
Je členom Mensy.

</doc>
<doc id="448139" title="Pussy Riot" url="https://sk.wikipedia.org/wiki?curid=448139">
Pussy Riot

Pussy Riot je ruská ženská punková skupina založená v Moskve v roku 2011. V priebehu jej histórie sa v kapele vystriedalo asi 11 členiek. Skupina sa stala mediálne známa predovšetkým neautorizovanými provokatívnymi vystúpeniami, ktoré boli po sfilmovaní spravidla uverejňované na internete. Najznámejší z nich sa odohral v roku 2012 v moskovskom Chráme Krista Spasiteľa.
Tri z jej členiek (Nadežda Tolokonnikovová, Marija Aľochinová, Jekaterina Samucevičová) boli po koncerte zatknuté ochrankou kostola za chuligánstvo. 17. augusta 2012 boli odsúdené na 2 roky väzenia. Sudkyňa Marina Syrovová ich odsúdila za „výtržnosti motivované náboženskou neznášanlivosťou“. Proti rozsudku sa odsúdené odvolali. Odvolanie bolo plánované na najvyšší a ústavný súd Ruskej federácie ako aj na Európsky súd pre ľudské práva v Štrasburgu. Podľa rozsudku obvinené „vážne urazili presvedčenie veriacich svojim neúctivým trestným činom“. Členky skupiny tvrdia, že pesničkou neútočili na cirkev, ale na ruského prezidenta Vladimira Putina. Vystúpenie sa konalo pred marcovými prezidentskými voľbami a v pesničke prosili Pannu Máriu, aby zbavila Rusko Putina.
Šéfka diplomacie EÚ Catherine Ashtonová označila rozsudok za „hlboko znepokojujúci“ a vyzvala Rusko na jeho zrušenie. Slovenské Ministerstvo zahraničných vecí bolo rozsudkom „zaskočené“, pričom dodáva, že čin skupiny Pussy Riot bol „možno rozporuplný, ale v súlade s nespochybniteľnou slobodou prejavu občanov Ruska“.
Podľa správ z októbra 2012 strávi dvadsaťštyri ročná Marija Aľochinová zvyšok svojho rozsudku v sibírskom Perme, známom svojimi drsnými väzenskými tábormi. O dva roky mladšia Nadežda Tolokonnikovová bola poslaná do Mordovie, ďalšieho populárneho regiónu pre väzňov. Tretia odsúdená členka, Jekaterina Samucevičová, bola prepustená začiatkom októbra. Samucevičovej sa na súde podarilo dokázať, že bola z kostola vykázaná pred koncertom a teda sa nezúčastnila samotnej modlitby. Členky skupiny tiež zdôraznili, že nechceli uraziť veriacich. 
Po 21 mesiacoch odňatia slobody boli Tolokonnikovová a Aľochinová prepustená 23. decembra 2013 po tom, ako Štátna duma schválila amnestiu.
Pohľad ruských občanov: „Väčšina obyvateľstva Ruskej federácie s týmito aktivitami nesympatizuje a osudy umelcov či predstaviteľov opozície sú im, zdá sa, ľahostajné. Na otázku do akej miery ide o prirodzený jav, reakciu na rozčarovanie z nenaplnených predstáv o západnej demokracii či o výsledok zastrašovania a cielenej propagandy, odpovie až budúcnosť.“ a veriacich: „Poskakovanie mladých 'umelkýň' z Pussy Riot (známe sa stali nie vďaka spevu, ale kvôli sexuálnym zvrátenostiam uskutočňovanými na verejnosti) a ich infantilný protestsong tak veriaci väčšinou nepovažujú za vyjadrenie politického názoru, ale za znesvätenie sakrálneho priestoru.“

</doc>
<doc id="448155" title="Progresívny house" url="https://sk.wikipedia.org/wiki?curid=448155">
Progresívny house

Progresívny house je subžáner housu. Progresívny house vznikol začiatkom 90. rokov. Pôvodne sa vyvinul v Spojenom kráľovstve ako prirodzený postup americkej a európskej house hudby z konca 80. rokov.
História.
Korene progresívneho housu siahajú do rave a klubových scén začiatku 90. rokov v Spojenom kráľovstve, Európe, Austrália a Severnej Amerike. Názov progresívny house bol často používaný univerzálne s trance vo svojich začiatkoch.
Významné nahrávky.
V júni 1992 Mixmag publikoval zoznam, ktorý obsahoval pohľad časopisu na vrcholné progresívne house skladby tých časov.

</doc>
<doc id="448203" title="Tomáš Ondrej" url="https://sk.wikipedia.org/wiki?curid=448203">
Tomáš Ondrej

Tomáš "Srnka" Ondrej (* 30. október 1987, Rožňava, Česko-Slovensko) je slovenský automobilový pretekár v rely a pretekoch automobilov do vrchu. Motoršportu sa začal venovať v roku 1996. Najprv jazdil na motokárach, kde po troch sezónach dosiahol titul majstra Slovenska a neskôr bol aj viacnásobným vicemajstrom.
Rely sa začal venovať v roku 2006. V roku 2007 získal 2. miesto v triede N1. V roku 2008 zvíťazil na Majstrovstvách Slovenska v rely v skupine F s vozidlom Mitsubishi Lancer Evolution VI. Momentálne jazdí za svoj tím Srnka Motorsport v triede 11.

</doc>
<doc id="448263" title="Chuck" url="https://sk.wikipedia.org/wiki?curid=448263">
Chuck

Chuck je akčný a zároveň komediálny americký seriál, ktorý bol vytvorený autormi Joshom Schwartzom a Chrisom Fedakom. Seriál sa začal vysielať v roku 2007 na NBC. Celkom bolo odvysielaných 5 sérii. Hlavnou postavou je mladý a sympatický geek Chuck, ktorý pracuje v obchode Buy More.
Zápletka.
Dej sa odohráva v kalifornskom meste Burbank. Chuck Bartowski je mladý, sympatický geek, ktorý vedie celkom obyčajný a nudný život. Voľný čas trávi hraním videohier s kamarátom z detstva Morganom. Žije so svojou sestrou Ellie a jej priateľom Devonom, ktorého volá „Kapitán úžasný“. Všetko dobrodružstvo sa začne v deň jeho narodenín, keď Chuck dostane kódovaný email od spolužiaka z vysokej školy Bryca Larkina, ktorý je zároveň agentom CIA. Email obsahuje informačnú databázu tajných služieb, ktorá sa nevysvetliteľným spôsobom nahrá Chuckovi do hlavy. Táto databáza s názvom INTERSECT k Chuckovi privolá agentku Sarah a agenta Caseyho, ktorí musia Chucka ochraňovať pred rôznymi nástrahami. Chuckov nudný život sa zrazu diametrálne zmení a každým dňom ho čakajú nové dobrodružstvá. INTERSECT však musí ostať tajomstvom a preto Chuck navonok stále odohráva rolu nudného geeka z Buy More.

</doc>
<doc id="448272" title="Honda Civic" url="https://sk.wikipedia.org/wiki?curid=448272">
Honda Civic

Honda Civic je osobný automobil nižšej strednej triedy, ktorý vyrába japonská automobilka Honda. Prvá generácia bola predstavená v roku 1972 a v súčasnosti sa vyrába desiata generácia tohto modelu. Okrem základnej verzie sa vyrábajú aj športové verzie, predovšetkým Civic Type R a tiež Civic GTi and Civic SiR. Takisto sa vyrába verzia šetrná k životnému prostrediu Civic Hybrid, ktorá kombinuje spaľovací motor a elektromotor. Model Civic patrí medzi najúspešnejšie modely automobilky. V roku 2006 bolo predaných 16,5 milióna modelov Civic po celom svete, z ktorých 7,3 milióna bolo predaných v USA.

</doc>
<doc id="448309" title="Piesky" url="https://sk.wikipedia.org/wiki?curid=448309">
Piesky

Piesky sú bývalá banícka osada, patriaca pod obec Špania Dolina v banskobystrickom okrese. Prvá zmienka o obci pochádza z roku 1263, vtedy bola označená ako Mons Pyrosus. Rozmach osady súvisel s rozmachom medených baní v okolí Banskej Bystrici v stredoveku, v oblasti sa už ťažilo aj v staršej dobe bronzovej. Piesky zanikli v roku 1953 a takmer všetky budovy boli asanované. Okrem pozostatkov banských diel dnes osadu pripomína už iba kaplnka, jeden dom a cintorín v strmom svahu. 
Piesky so Španiou Dolinou spája dvojkilometrová banská štôlňa, ktorou by v budúcnosti mohol premávať banský vláčik pre turistov. Možný je aj projekt Banskobystrického geomontánneho parku či centra environmentálnej výchovy.

</doc>
<doc id="448475" title="Slubekov liehovar a likérka" url="https://sk.wikipedia.org/wiki?curid=448475">
Slubekov liehovar a likérka

Slubekov liehovar a likérka bola továreň na výrobu likérov, rozolišov a rumu v Bratislave.
Továreň založil v roku 1806 Anton Slubek (17741839). V roku 1838 továreň odkúpila dom baróna Jesenáka na Kozej ulici v Bratislave. Po smrti Antona Slubeka viedla podnik jeho vdova Zuzana Slubeková (17891874). Obaja sú pochovaní na neďalekom Cintoríne pri Kozej Bráne.
V roku 1881 továreň prevzal syn Gustáv Slubek spolu so švagrom Jánom Gesellom. Od roku 1878 viedli továreň Gustáv Slubek a jeho syn Július Slubek spoločne až do otcovej smrti. Od roku 1898 bol Július Slubek jediným majiteľom firmy.
Meno dodnes nesie "Detské ihrisko Slubekova záhrada" na ulici Palisády, prebudované zo záhrady v ktorej sa pestovali bylinky do likérov.

</doc>
<doc id="448480" title="David Boreanaz" url="https://sk.wikipedia.org/wiki?curid=448480">
David Boreanaz

David Patrick Boreanaz (* 16. máj 1969, Buffalo, New York, Spojené štáty) je americký herec, ktorý sa stal známy rolou upíra Angela v televíznom seriáli "Buffy, premožiteľka upírov" a "Angel". V súčasnosti natáča seriál "Kosti", kde hrá agenta FBI Seeleyho Bootha.
Život.
Jeho otec Dave Roberts, vl. menom David Thomas Boreanaz, sa stal známy ako moderátor predpovede počasia na stanici WPVI-TV, jeho matka Patti pracovala v cestovnom ruchu. David má slovenské a talianske korene.
Stať sa hercom bolo jeho snom už od detstva. Keď mal šesť rokov videl predstavenie "The King and I" v hlavnej úlohe s Yulom Brynnerem. Od tej doby šiel za svojim snom. Vyštudoval herectvo v New Yorku, a po skočení štúdia sa presťahoval do Los Angeles. Zo začiatku nemal veľa ponúk, dostával len menšie role napr. v seriáli "Ženatý so záväzkami". Najväčšieho úspechu sa dočkal v seriáli "Buffy premožiteľka upírov". Po niekoľkých filmoch sa vrátil opäť k seriálu, tentokrát detektívnemu pod názvom "Kosti". 
David je druhýkrát ženatý. Jeho prvá žena bola herečka Ingrid Quinnová, s ktorou sa oženil 7. júna 1997, o dva roky neskôr sa rozviedli. Jeho druhá žena je takisto herečka Jaime Bergmanová, ktorú si vzal 24. novembra 2001. 1. mája sa im narodil syn Jaden Rayne.

</doc>
<doc id="448654" title="Cesta III. triedy 2132 (Slovensko)" url="https://sk.wikipedia.org/wiki?curid=448654">
Cesta III. triedy 2132 (Slovensko)

Cesta III. triedy číslo 2132 ("III/2132", staré číslo "III/01894"), nazývaná aj "Cesta SNP" je cesta III. triedy na Slovensku v okresoch Martin a Turčianske Teplice. Jej celková dĺžka je 34,819 km. Cesta bola otvorená v roku 1974 pri príležitosti 30. výročia Slovenského národného povstania a pôvodne bola stavaná na vojenské účely.
Priebeh.
Cesta začína v obci Sučany križovatkou s cestou III. triedy 018093. Ďalej cesta pokračuje cez obec Turčianska Štiavnička, Sklabinský Podzámok (križovatka s III/065057) a Sklabiňa. Pri obci Záborie sa križuje s cestami III/065053, III/065061 a III/065056.
Komunikácia potom prechádza cez obce Záborie, Turčianske Jaseno, Belá-Dulice (križovatka s cestami III/065049 a III/065065) do Necpál (križovatka s III/065050). Za obcou Necpaly nasleduje stúpanie 12% a úsek s častými zosuvmi. Ďalej nasleduje obec Folkušová, kde sa komunikácia križuje s cestou III/065048 a pokračuje do Blatnice (pred Blatnicou sa nachádzala výrazná nerovnosť – priečny hrb, ktorý bol odstránený). V Blatnici sa nachádza križovatka s komunikáciou III/065047. Za obcou Blatnica cesta prechádza do okresu Turčianske Teplice a vedie cez obec Mošovce (križovatka s III/065069) do Turčianskych Teplíc, do ktorých vstupuje v miestnej časti Turčiansky Michal-Zorkovce. V Turčianskych Tepliciach sa križuje s cestami III/065046 a III/065045. Komunikácia končí v meste Turčianske Teplice križovatkou s cestami I/65 a III/065037.
Zosuvy.
Cesta je známa aj vďaka zosuvu nad obcou Necpaly, kvôli ktorému ju už niekoľkokrát museli opravovať. Cesta bola prvýkrát uzatvorená kvôli zosuvu v roku 2003. Opravili ju, no v roku 2010 prišli výdatné dažde a cesta musela byť znovu uzatvorená. Mnohí vodiči ale nerešpektovali oficiálnu 16-kilometrovú obchádzku a začali uzavretý úsek obchádzať po lúke (vytvorili si poľnú cestu). Na tejto poľnej ceste občas vznikali dopravné zápchy a raz sa tam aj prevrátilo auto. V júni 2012 bola dokončená prvá etapa opravy a cestu otvorili s obmedzením rýchlosti na 30 km/h. V novembri 2012 začala druhá etapa rekonštrukcie, pri ktorej cestári položili nový asfalt. Od roku 2013 je cesta znovu prejazdná.
Zimná údržba.
Na tejto komunikácii nevykonávajú cestári zimnú údržbu v úsekoch Turčianska Štiavnička – Sklabinský Podzámok, Turčianske Jaseno – Belá a Necpaly – Folkušová. Cestu na týchto úsekoch odhŕňajú miestni obyvatelia pomocou traktorov.

</doc>
<doc id="448660" title="William G. Morgan" url="https://sk.wikipedia.org/wiki?curid=448660">
William G. Morgan

William G. Morgan (* 23. január 1870, Lockport, New York, USA – † 27. december 1942, Lockport) bol americký pedagóg a vynálezca volejbalu, pôvodne nazvaného Mintonette. 
Navštevoval strednú školu Northfield Mount Hermon School. Počas štúdia na Springfield College v Massachusetts (1892)sa stretol s Jamesom Naismithom, vynálezcom basketbalu. Rovnako ako Naismith, aj Morgan sa venoval kariére telesnej výchovy v YMCA (Young Men's Christian Association) kde sa v roku 1896 stal riaditeľom. Ovplyvnený Naismithom a basketbalom, Morgan vynašiel Mintonette ako menej intenzívny tímový šport vhodnejší pre starších členov YMCA, ale stále vyžadujúci množstvo atletických zručností. Oficiálny názov dostala hra v roku 1896 keď Luther Gulick, zakladateľ Ústavu telesnej výchovy v škole YMCA (Springfield College), pozval Morgana ukázať hru svojich študentov. Pri sledovaní hry Dr. Alfred Halstead navrhol zmenu názvu na volejbal podľa zmyslu tejto hry.
William G. Morgan zomrel v roku 1942. V roku 1978 bol uvedený do siene slávy Springfield College Athletic a v roku 1985 do Volejbalovej siene slávy. Základná škola v Holyoke William Morgan School nesie jeho meno dodnes.

</doc>
<doc id="448873" title="Joe Louis Arena" url="https://sk.wikipedia.org/wiki?curid=448873">
Joe Louis Arena

Joe Louis Arena bola športová aréna v Detroite, v štáte Michigan. Bola otvorená v roku 1979 a v roku 2012 bola štvrtou najstaršou arénou v NHL, staršími štadiónmi sú dve arény v New Yorku a Rexall Place v Edmontone. Je pomenovaná podľa Joea Louisa, boxerskej legendy a miestneho rodáka. Nachádza sa v centre Detroitu v bezprostrednej blízkosti rieky, ktorá preteká mestom. Názov Joe Louis Arena má aj neďaleká zastávka detroitskej siete ľahkého metra.
V roku 1980 bola miestom konania celoštátneho snemu republikánov a zároveň dejiskom NHL All-Star Game. V roku 2006 bola v interiéri nainštalovaná nová veľkoplošná obrazovka a nový ukazovateľ skóre. Joe Louis Arena predstavuje tiež jednu z troch arén NHL, ktoré nie sú pomenované po svojich hlavných sponzoroch. Výstavba novej arény pre Detroit Red Wings, hlavného nájomcu, bola v máji 2012 v projektovom štádiu.

</doc>
<doc id="448945" title="Robert Downey Jr." url="https://sk.wikipedia.org/wiki?curid=448945">
Robert Downey Jr.

Robert John Downey (* 4. apríl 1965, Manhattan, New York, USA) je americký herec, filmový producent a spevák, ktorý začal svoju filmovú kariéru vo veku 5 rokov, keď si zahral vo filme svojho otca Roberta Downeyho, Sr., "Pound". Objavil sa tiež vo filmoch spojených s Brat Pack, (Brat Pack je prezývka pre skupinu hercov, ktorí sa často objavovali spolu vo filmoch pre tínedžerov v 80-tych rokoch 20. storočia), ako napríklad "Less Than Zero" (1987) a "Weird Science" (1985). Ďalšie známe filmy, v ktorých hral sú napr. "Air America", "Mydlová opera", a "Takí normálni zabijaci". Postava Charlieho Chaplina, hlavná postava vo filme "Chaplin", mu zabezpečila nomináciu na Academy Award za najlepší mužský herecký výkon v hlavnej úlohe.
Z novších filmov stoja za zmienku hlavne "Spievajúci detektív" ("The Singing Detective", 2003), "Kiss Kiss Bang Bang" (2005), "A Scanner Darkly" (2006), "Gothika" (2003), "Zodiac" (2007) a "Tropická búrka" (2008), za ktorú bol nominovaný na Academy Award za najlepší mužský herecký výkon vo vedľajšej úlohe. V roku 2008 sa predstavil ako superhrdina Iron Man v akčnom filme "Iron Man", ktorého stvárnil aj vo filmoch ' (2012), a "Iron Man 3" (2013); s touto postavou, sa objavil aj vo filme "Neuveriteľný Hulk" (2008). Bol obsadený aj do filmu ' (2015) a bude obsadený aj v ďalších pokračovaniach "Pomstiteľov (Avengers)". V roku 2009 dostal hlavnú úlohu vo filme režiséra Guya Ritchieho "Sherlock Holmes" a tiež v roku 2011 v jeho voľnom pokračovaní "".
Životopis.
Narodil sa na Manhattane herečke Elsie a Robertovi. Jeho otec Robert Downey Sr. je herec, spisovateľ, producent, kameraman a režisér. Matka Elsie Fordová je herečka. Jeho otec bol narkoman, preto mal Downey prístup k marihuane už od šiestich rokov. Má staršiu sestru Allyson. 
Celá rodina sa kvôli otcovej práci veľmi často sťahovala, viacmenej ale po rozvode rodičov zostal Robert so svojím otcom v New Yorku. Na čas odišiel študovať do Londýna klasický balet, kde začal mať problémy s alkoholom a drogami až tak, že ho po troch mesiacoch museli zo školy vyhodiť. Vrátil sa do USA a vydal sa na školu v Santa Monike, kde však vydržal iba rok, pokiaľ ho nevyhodili. Neskôr si mimo iného privyrábal v reštaurácii či predávaním topánok. 
Pri natáčaní jedného zo svojich filmov sa stretol s herečkou Sarah Jessicou Parkerovou, s ktorou žil sedem rokov. V roku 1992 sa po šiestich týždňoch známosti oženil so speváčkou a modelkou Deborah Falconerovou a o rok neskôr sa im narodil syn Indio. Ale kvôli jeho problémom s alkoholom, drogami a zákonom ich rodinný život vôbec nefungoval. Nakoniec sa v roku 2004 definitívne rozviedli.
Downey sa snažil liečiť svoje závislosti na klinikách, avšak neúspešne. Pri natáčaní filmu "Gothika" sa zoznámil s producentkou Susan Levinovou s ktorou sa v roku 2005 zobrali. Vďaka tomu prekonal svoje problémy a začal pracovať na svojej hereckej kariére. So svojou druhou manželkou má syna Extona a dcéru Avri.
Zdroje.
Kategória:Držitelia SAG Awards

</doc>
<doc id="449090" title="Nová vlna amerického heavy metalu" url="https://sk.wikipedia.org/wiki?curid=449090">
Nová vlna amerického heavy metalu

Nová vlna amerického heavy metalu (v angličtine New Wave of American Heavy Metal alebo NWOAHM) je hnutie, ktoré vzniklo v Spojených štátoch v prvej polovici 90. rokov a najväčší rozmach dosiahlo v posledných rokoch 1. dekády 21. storočia. Niektoré kapely považované za súčasť hnutia vznikli už koncom 80. rokov, avšak vplyv a popularitu si vydobyli až v nasledujúcom desaťročí. Pojem NWOAHM je odvodený od názvu hnutia Nová vlna britského heavy metalu z konca 70. rokov.
Aj keď sa tento pojem používa v médiách stále častejšie, nebol dosiaľ jasne definovaný. Čiastočne to má na svedomí fakt, že k hnutiu sa pripájajú stále ďalšie kapely, ktoré nie sú natoľko jasne žánrovo vyhradené, aby sa dalo hovoriť o novej žánrovej nálepke. Dlhoročný metalový autor Garry Sharpe-Young prišiel s charakteristikou, ktorá pomohla klasifikovať NWOAHM ako „manželstvo riffovania v európskom štýle a hrdelných vokálov“. Viacerým kapelám NWOAHM sa pripisuje, že opäť doviedli heavy metal do hlavného prúdu populárnej hudby.
História.
Nová vlna amerického heavy metalu má korene v skupine groovemetalových a hardcorových počinov z 90. rokov ako Pantera, Biohazard a Machine Head, ktoré priviedli heavy metal „naspäť k jeho základnej brutalite, a ktoré nečerpali z tradičného bluesového vzorca, ale z newyorského hardcoru, thrash metalu a punku." Garry Sharpe-Young napísal vo svojej knihe "Metal: A Definitive Guide", že začiatkom 1. dekády 21. storočia NWOAHM zaznamenala značný nárast, čo súviselo s presýtením komerčného publika nu-metalom. Píše, že „nastúpilo čerstvé publikum, ktoré chcelo rovnakú mieru agresivity, avšak podávanú s väčšou finesou. ... Breakdowny boli nahradené vycibrenými riffmi; priestor, kde bol predtým nepríjemný gramofónový scratch, vyplnil návrat dlho-očakávaného gitarového sóla.“ Joel McIver vo svojej knihe "The Next Generation of Rock &amp; Punk" označuje Korn za prvú nu-metalovú kapelu, ktorá odštartovala Novú vlnu amerického heavy metalu.
Producenti dokumentárneho filmu "" (2005) o NWOAHM napísali: „v podstate, NWOAHM stelesňuje šialenú agresiu ‚hardcorovéhoʻ hormónu, kým herne ide o akrobatickú, precíznu, technickú thrash/deathmetalovú syntézu, s pravidelnou prímesou tradičnej metalovej melódie, i keď často krát len v krátkosti. Vokálne sa tieto kapely zhlukujú okolo vreskotu odvodeného z Pantery, približujúc sa k deathmetalovému štekotu, avšak pre potechu ucha často v sprievode ‚čistýchʻ čiže ‚spievanýchʻ vokálov, ktoré nezriedka spieva člen kapely, ktoré nie je jej frontmanom.“ Producenti takisto menujú kapely Unearth, Shadows Fall a Lamb of God ako „vodcov svorky“.
V knihe "New Wave of American Heavy Metal" zaradil Garry Sharpe-Young na zoznam najdôležitejších kapiel hnutia „niektoré staršie kapely, z ktorých fakticky vznikol metalcore, ako Agnostic Front a celý newyorský hardcore, ako aj skupiny, ktoré doviedli metal do novej oblasti po ére grunge – Pantera, Biohazard a Machine Head. Následne dochádza k ozajstnej diverzifikácii, keď scéna zahŕňa spektrum od melodického death metalu až po progresívny metal a všetko medzi tým.“ Hnutie zahŕňa množstvo rôznych štýlov vrátane metalcoru, groove metalu, melodického death metalu, alternatívneho metalu, hardcore punku a progresívneho metalu.
Zoznam najdôležitejších interpretov.
Zoznam významných kapiel, ktoré sa objavili počas obdobia Novej vlny amerického heavy metalu:

</doc>
<doc id="449091" title="Žijeme len raz" url="https://sk.wikipedia.org/wiki?curid=449091">
Žijeme len raz

„Žijeme len raz“ je prvý sólový singel slovenského rapera EGA. Skladbu zložil a produkoval Robert Burian. Mala premiéru 21. júna 2012 na portáli YouTube. Skladba „Žijeme len raz“ sa v relatívne krátkom čase stala hitom v slovenskom i českom éteri, kde sa vo všetkých štyroch kategóriach dostala do prvej desiatky a obhájila absolútne prvenstvo v oboch slovenských kategóriach "SK Top 100" a "SK Top 50 domáce" IFPI, kde si túto pozíciu udržala 13 týždňov po sebe.
Kompozícia.
„Žijeme len raz" je popovo-tanečná skladba v rýchlom tempe 126 úderov za minútu. Zložil ju Robert Burian, ktorý ju rovnako aj produkoval. Skladba je komponovaná v tónine F-dur. Text piesne sa nesie v nádychu leta, Ego v nej menuje činnosti, ktoré neodmysliteľne k letu patria. Jeho pôvodným zámerom bolo koncipovať text tak, aby ľudia zbytočne nesedeli doma, čo je zreteľné hneď na začiatku skladby – „Neseď doma pri kompe, poď s nami von“. V refréne spieva „Žijeme len raz, práve tu a práve teraz“, čo sa stalo mottom mnohých ľudí.
Videoklip.
Videoklip k skladbe „Žijeme len raz“ sa odohráva v oblasti Slnečných jazier v Senci. Videoklip ku skladbe zaznamenal veľký úspech, pričom sa stal prvým slovenským videom na videoportáli YouTube, ktoré pokorilo hranicu 20 miliónov pozretí. V súčasnosti je najsledovanejším slovenským videom na tomto portáli a má viac ako 78 miliónov zhliadnutí.

</doc>
<doc id="449131" title="Casimirov jav" url="https://sk.wikipedia.org/wiki?curid=449131">
Casimirov jav

Casimirov jav alebo Casimirova sila je prejav existencie párov virtuálnych častíc vo vákuu. Nastáva v prípade, keď sa ocitnú veľmi blízko seba napríklad dve nenabité dosky, ktoré by sa vzhľadom k absencii náboja nemali navzájom silovo ovplyvňovať.
Dve rovnobežné nenabité dosky sa vzájomne priťahujú malou, ale nenulovou silou (ktorá je pre dostatočne tenké dosky podstatne väčšia, než vzájomná gravitačná príťažlivosť). Ako v okolitom prostredí, tak aj medzi týmito doskami totiž vznikajú vákuové fluktuácie (virtuálne páry častíc a antičastíc). Tie, ktoré vznikajú medzi doskami, majú obmedzený súbor možných vlnových dĺžok, pretože musia mať takú vlnovú dĺžku, aby vzdialenosť medzi doskami bola jej celočíselným násobkom. To znamená, že virtuálnych párov častíc vzniká v priestore medzi doskami o niečo menej než mimo nich, kde môžu nadobúdať ľubovoľných vlnových dĺžok.
Casimirov jav nie je obmedzený na prípad vákuovej medzery, ale vyskytuje sa aj v prípade, že medzera medzi doskami je vyplnená ľubovoľnou reálnou tekutinou. Ak navyše budú mať materiály dosiek a tekutina rozdielnu permitivitu, môže byť výsledný efekt Casimirovej sily tiež odpudivý. Ten nastane vtedy, ak bude hodnota permitivity tekutiny niekde medzi hodnotami permitivity dosiek. Príťažlivá Casimirova sila (vákuová), úmerná súčinu permitivity oboch látok, potom bude medzi jednou doskou a tekutinou väčšia, než medzi doskami navzájom, čo povedie k vnikaniu tekutiny do medzery s následkom výsledného odpudzovania dosiek.
Kým príťažlivý efekt Casimirovej sily spôsobuje v odbore nanotechnológií isté problémy, pretože vytvára nechcenú priľnavosť nanosúčiastok, odpudivý jav možno naopak veľmi vhodne využiť napríklad pre konštrukcii osadenia veľmi citlivých mikrosúčastí prístrojov (tzv. kvantová levitácia) alebo návrhy mikroprístrojov s veľmi nízkym trením.

</doc>
<doc id="449143" title="Tučniak jednopásy" url="https://sk.wikipedia.org/wiki?curid=449143">
Tučniak jednopásy

Tučniak jednopásy (iné názvy: tučniak jednopásový, tučniak Humboldtov; lat. "Spheniscus humboldti") je juhoamerický tučniak, ktorý žije v Peru a Čile. V angličtine je pomenovaný podľa prieskumníka Alexander von Humboldta.
Opis.
Tučniak jednopásy je stredne veľký druh tučniaka, ktoré merajú 56 –  dĺžky a váži 3,6 – . Hlava má čiernu farbu s bielym ohraničením za okom, pri ušniciach, na brade, ktorá sa pripojí ku krku. Pod krkom majú čiernu čiaru a biele brucho a stehná. Majú ružový zobák. Mláďatá majú sivé sfarbenie. Na svojom jazyku majú tŕne, ktoré používajú na držanie svojej koristi. Tučniaky jednopáse hniezdia na ostrovoch a skalnatých pobrežiach, hrabú si diery v guáne alebo si vyhrabávajú diery v snehu alebo v jaskyniach. V Južnej Amerike žijú pozdĺž pobrežia Tichého oceána. Keď sa z vajec vyliahli mláďatá, starajú sa rodičia o mláďa, chránia ho a kŕmia ho.
Ochrana.
Počet tučniakov sa v prírode zmenšuje, kvôli nadmernému rybolovu, zmene klímy okysľovaniu oceánov a ničeniu biotopu. V minulosti bol tento druh na pokraji vyhynutia. V auguste 2010 bola poskytnutá od Spojených štátov ochrana a dnes je zákonom chránený živočích. Dnes v prírode hniezdi od 6000 do 32000 párov.
V roku 2017 dostal na základe dlhodobých výskumov status jedného z najohrozenejších druhov tučniakov planéty. Druhu venuje veľkú pozornosť Európska asociácia zoo a akvárií (EAZA) , ktorá menežuje ex situ populáciu v počte asi 2500 jedincov v stovke zoologických záhrad. Celkovo číta populácia v ľudskej opatere asi 15000 jedincov.
Chov v slovenských zoo.
Na Slovensku je chovaný od roku 2008 jedine v Zoologickej záhrade v Košiciach, ktorá odchovala už 40 mláďat týchto vtákov. Košická ZOO od roku 2018 vedie celoeurópsky chovný program EAZA na záchranu tučniakov jednopásych v zoologických záhradách Európy, ktorý eviduje viac ako 2200 jedincov v stovke inštitúcií. EEP - Európsky záchovný program je spoločný projekt európskych zoologických záhrad a akvárií, ktorého podstatou je spolupráca pri chove a záchrane niektorých ohrozených druhov zvierat. Jeho činnosť zabezpečuje Európska asociácia zoologických záhrad a akvárií (EAZA).
Tučniaky chová Zoo Košice v spodnej časti areálu v chovnom komplexe, vybudovanom v roku 2008. Pozostáva z priestranného výbehu s rozlohou cca 400 m² s dvomi bazénmi s objemom 160 m³ a 25 m³ a vnútorného zimoviska taktiež s bazénom.
V osemdesiatych rokoch 20. storočia sa o ich chov krátko a neúspešne pokúšala aj Zoologická záhrada v Bratislave.

</doc>
<doc id="449237" title="Anton Urban" url="https://sk.wikipedia.org/wiki?curid=449237">
Anton Urban

Anton Urban (* 16. január 1934, Kysak† 5. marec 2021) bol slovenský futbalista, reprezentant Česko-Slovenska a tréner.
V rokoch 1953 – 1968 hral za ŠK Slovan Bratislava. V roku 1968 prestúpil do rakúskeho klubu Wacker Innsbruck, kde v 35 rokoch pre zranenie skončil aktívnu činnosť.
Za Česko-Slovensko nastúpil ako kapitán v roku 1964 na letných olympijských hrách v Tokiu, kde družstvo získalo strieborné medaily.
Neskôr pôsobil aj ako tréner slovenských prvoligových tímov (Petržalka, Slovan, ČH Bratislava).

</doc>
<doc id="449324" title="Vesmírne preteky" url="https://sk.wikipedia.org/wiki?curid=449324">
Vesmírne preteky

Vesmírne preteky je pojem, ktorý sa používa na označenie neoficiálneho súperenia medzi Sovietskym zväzom a Spojenými štátmi americkými o vedecko-technologickú prevahu v oblasti dobývania a výskumu kozmického priestoru počas Studenej vojny. Toto súperenie primárne prebiehalo od roku 1957 do polovice 70. rokov a obe krajiny do neho investovali rozsiahle materiálne, finančné i ľudské zdroje. Vďaka tomu došlo v priebehu krátkeho obdobia k obrovskému vedecko-technickému pokroku, aký pravdepodobne nemal v histórii ľudstva obdobu a vďaka ktorému boli otvorené rozsiahle možnosti pre výskum a využívanie kozmického priestoru.
Pozadie a začiatky.
Korene k začiatku vesmírnych pretekov možno hľadať už počas 2. svetovej vojny, keď nacistické Nemecko dosiahlo vďaka práci vedcov ako Herman Oberth a Wernher von Braun veľké pokroky v oblasti raketových technológii, čo viedlo k vzniku a vojenskému použitiu prvej balistickej rakety V-2. Ešte počas vojny sa o túto relatívne novú technológiu začali zaujímať obe neskôr víťazné mocnosti – USA aj ZSSR. Tesne pred koncom vojny sa USA podarilo získať Wernhera von Brauna a viac ako stovku jeho odborníkov, ktorých primäli ku spolupráci a prepravili ich do USA. Získali aj technickú dokumentáciu a kompletné exempláre rakety V-2. Vďaka tomuto rozsiahlemu know-how začali po vojne kopírovať a následne aj vyvíjať vlastnú raketovú technológiu, spočiatku určenú takmer výhradne pre vojenské ciele. Sovietskemu zväzu sa po vojne podarilo získať len malú časť nemeckých raketových odborníkov a len minimálne technologické údaje o rakete V-2. Napriek tomu hlavne vďaka rozsiahlej práci vlastných špecialistov, akými boli predovšetkým Sergej Pavlovič Koroľov a Valentin Petrovič Gluško, dokázali zakrátko nemeckú raketovú technológiu nielen napodobniť, ale aj pomerne rýchlo rozvinúť a zdokonaliť a v polovici 50. rokov už mali vyvinuté balistické rakety, ktoré boli výkonnejšie ako americké.
O začiatku vesmírnych pretekov sa dá hovoriť už od tohto obdobia, hlavne potom, ako Američania v roku 1955 ohlásili svoj zámer vypustiť v rámci Medzinárodného geofyzikálneho roka v rokoch 1957 – 1958 prvú umelú družicu Zeme. Krátko na to oznámili rovnaký zámer aj Sovieti, ktorý už mali rozpracovanú medzikontinentálnu balistickú raketu R-7, o ktorej vedeli, že je silnejšia ako pripravovaná americká nosná raketa Vanguard a že po miernej modifikácii na túto úlohu bez problémov dostačuje. Američania o výkone sovietskych rakiet však v tej dobe nemali žiadne informácie a spočiatku vôbec nepredpokladali, žeby ich mohli Sovieti predbehnúť.
Priebeh vesmírnych pretekov.
Sovietom však ich zámer úspešne vyšiel 4. októbra 1957, keď sa im podarilo vypustiť prvú umelú družicu Zeme Sputnik 1, čím definitívne odštartovali vesmírne preteky. Veľmi prekvapení Američania sa pokúsili o vypustenie vlastnej družice Vanguard TV3 o dva mesiace neskôr, raketa však tesne po štarte explodovala priamo na rampe. Sovieti medzitým vypustili už aj svoj druhý satelit Sputnik 2, na palube ktorého bol navyše aj prvý živý tvor – pes Lajka. Američania nakoniec úspešne vypustili svoj satelit Explorer 1 až 31. januára 1958.
Následné roky sa medzi veľmocami naplno rozhorel boj o malé i veľké vesmírne prvenstvá, pričom jeho ďalším veľkým medzníkom bola snaha o vypustenie prvého človeka do vesmíru. Toto prvenstvo opäť získal Sovietsky zväz, keď 12. apríla 1961 v kozmickej lodi Vostok 1 vypustili na obežnú dráhu kozmonauta Jurija Gagarina. Opäť veľmi prekvapení Američania dokázali svojho prvého astronauta Johna Glenna vyslať na obežnú dráhu až 20. februára 1962.
Po strate tohto prvenstva americký prezident Kennedy vyhlásil, že USA vyšlú do konca desaťročia ako prví človeka na Mesiac. Týmto vyhlásením sa začala najnáročnejšia a najkomplexnejšia fáza vesmírnych pretekov – súboj o Mesiac. Doteraz vedúci Sovietsky zväz začal v polovici 60. rokov svoj náskok strácať a to jednak vďaka slabému financovaniu a tiež mnohým organizačným problémom, ktoré vznikli hlavne po predčasnej smrti hlavného konštruktéra Sergeja Koroľova v roku 1966. Sovietsky mesačný program nebol schopný dobehnúť podstatne viac finančne zabezpečený a organizovanejší americký program Apollo. Američanom sa tak podarilo už v decembri 1968 vyslať na obežnú dráhu Mesiaca kozmickú loď Apollo 8 s troma astronautmi na palube a 20. júla 1969 lunárny modul misie Apollo 11 s Neilom Armstrongom a Buzzom Aldrinom úspešne pristál na mesačnom povrchu. 
Týmto v podstate vesmírne preteky vyvrcholili, no súboj o menšie vesmírne prvenstvá medzi ZSSR a USA pokračoval aj naďalej, pričom ZSSR sa v pilotovanej kozmonautike začali viac venovať stavbe kozmických staníc a USA začali s vývinom raketoplánu. Hoci sa za symbolické ukončenie vesmírnych pretekov považuje spoločná sovietsko-americká misia Sojuz-Apollo z roku 1975, v menšej miere pokračovali súperiace tendencie v kozmonautike až do konca Studenej vojny.

</doc>
<doc id="449336" title="Adam Gontier" url="https://sk.wikipedia.org/wiki?curid=449336">
Adam Gontier

Adam Wade Gontier (* 25. máj 1978, Peterborough, Ontário, Kanada) je kanadský hudobník a skladateľ. Je bývalým hlavným spevákom, gitaristom a skladateľom piesní rockovej skupiny Three Days Grace. Ako speváka ho považujú za veľmi talentovaného a je známe, že má hlasový rozsah od vysokého tenoru do stredne nízkeho basu. Okrem skupiny Three Days Grace, spolupracoval aj s inými kapelami ako Art of Dying a Apocalyptica. Momentálne hrá v kapele Saint Asonia
Osobný život.
Gontier sa narodil v Norwood v Ontáriu v Kanade v máji 1978. Navštevoval Norwood District High School. Tu stretol Neila Sandersona a Brada Walsta, s ktorými založil kapelu s názvom "Groundswell", ktorá sa neskôr vyvinula do Three Days Grace. Groundswell si získal popularitu v miestnej oblasti a o pár rokov neskôr sa skupina rozhodla presťahovať do Toronta a venovať sa svojej hudobnej kariére.
Vplyv.
Gontier cituje ako svoje vplyvy Pearl Jam, Alice in Chains, Sunny Day Real Estate, The Beatles a Jeffa Buckleyho. Keď mal 8 až 12 rokov, jeho matka hrala jazz na piane a on chcel, aby ho vzala na svoje koncerty.
Ocenenia.
Gontier získal dve BMI pop ocenenia a bol nominovaný za najlepšie hudobné video, najlepšie rockové video a najlepšie medzinárodné video ako Kanaďan.

</doc>
<doc id="449621" title="Jana Hlaváčová" url="https://sk.wikipedia.org/wiki?curid=449621">
Jana Hlaváčová

Jana Hlaváčová (* 26. marec 1938, Praha) je česká herečka.
Životopis.
Záujem o divadlo v nej vzbudil otec, ktorý hral ochotnícke divadlo. Po maturite na gymnáziu vyštudovala DAMU (1960). Jej prvé angažmán bolo v Divadle J.K.Tyla v Plzni (1960 – 1965), potom sa stala členkou Národného divadla v Prahe, kde zažila svoju vrcholnú éru ("Hippodamia" v trilógii J. Vrchlického, Ranevská vo "Višňovom sade", Getrúda v "Hamletovi", Emilie Marty vo "Veci Makropulos", markíza de Merteuil v "Nebezpečných vzťahoch").
Na českej prvej scéne vystupovala do roku 1990, kedy odišla spoločne so svojím manželom pre nezhody s vtedajším vedením činohry. Od roku 1994 je členkou hereckého súboru Divadla na Vinohradech, kde stvárnila veľa výrazných úloh, napríklad Jeannete Burmeisterovú v hre "Donaha!", Hanu Kennedyovú v hre "Mária Stuartovna", sedemdesiatročnú Albertinu v hre "Albertina", Mag Folanovú v "Krásce z Leenane" a Emmu Cristano v hre "Família".
Prvým manželom Jany Hlaváčovej bol herec Jiří Michný, ktorý však zomrel. Z prvého manželstva má dcéru Terezu (* 1963). Jej druhým manželom sa stal herec Luděk Munzar, s ktorým má dcéru Barboru (* 1971), ktorá je tiež herečkou.
Na filmovom plátne debutovala už ako študentka DAMU – úlohou sprievodkyne Čedoku Mefistofely v úspěšnej filmovej komédii "Kam čert nemůže" (1959) režiséra Zdeňka Podskalského spolu s Miroslavom Horníčkom v hlavnej úlohe. Od 70. rokov 20. storočia hrá i kostýmové úlohy historických osobností ("Tajemství velikého vypravěče", "Koncert na konci léta", "Lev s bílou hřívou", "Veronika"). Od polovice 80. rokov sa objavuje hlavne v komédiách, kde sa zapísala najmä ako sestrička Tonička vo filmoch o „básnikoch“.
Významne sa uplatnila i v televíznych inscenáciách a dabingu. Spolupracuje s rozhlasom, pedagogicky pôsobí na DAMU.
V súčasnosti účinkuje v Českej televízii aj vo vysielaní pre deti. V roku 2011 zo zdravotných dôvodov prerušila svoju umeleckú činnosť.

</doc>
<doc id="449633" title="Luděk Munzar" url="https://sk.wikipedia.org/wiki?curid=449633">
Luděk Munzar

Luděk Munzar (* 20. marec 1933, Nová Včelnice u Kamenice nad Lipou† 26. január 2019, Praha - Modřany) bol český herec.
Životopis.
Absolvoval Vyšší hospodářskou školu v Hradci Králové. V rokoch 1952 až 1956 študoval herectvo na pražskej DAMU v ročníku vedenom Vítězslavom Vejražkom. Po ukončení štúdia nastúpil na sezónu 1956 – 1957 do Městského divadla v Mladej Boleslavi. Od októbra 1957 sa stal členom činohry Národného divadla v Prahe. Na českej prvej scéne vystupoval do roku 1990, kedy odišiel spolu so svojou manželkou kvôli nezhodám s vtedajším vedením činohry.
Úspešne pracoval aj v dabingu a v televízii.
V roku 1957 sa oženil s bábkoherečkou Naděždou Musílkovou, s ktorou má dcéru Johanu (* 1962). V roku 1964 sa rozviedli a exmanželka s ich dcérou a druhým manželom v roku 1968 emigrovali. Jeho druhou manželkou sa stala herečka Jana Hlaváčová, spolu majú dcéru Barboru (* 1971), ktorá je tiež herečkou. Vyženil aj dcéru Terezu (* 1963), ktorú mala Jana Hlaváčová z prvého manželstva so zosnulým hercom Jiřím Michným. 

</doc>
<doc id="449634" title="7. Medzinárodný filmový festival Cinematik 2012" url="https://sk.wikipedia.org/wiki?curid=449634">
7. Medzinárodný filmový festival Cinematik 2012

MFF Cinematik 2012 bol v poradí 7. ročník medzinárodného filmového festivalu Cinematik, ktorý sa každoročne koná v Piešťanoch. Oficiálny dátum trvania bol od 7. do 13. septembra 2012. Slávnostné zahájenie sa konalo 7. septembra a zahajovacím filmom sa stala slovensko-česká produkcia Až do mesta Aš. Počas nasledujúcich piatich dní festivalu sa má divákom predstaviť viac ako stovka filmov. Filmy sa budú premietať vo všetkých piešťanských kinách.
Sekcie.
Celkovo sa divákom počas 7 dní v 15 sekciách predstavilo 123 filmov, z toho 70 bolo celovečerných.
Súťažné sekcie.
V súťažnej sekcii "Meeting Point Europe" sa predstaví 10 najlepších európskych filmov s premiérou medzi septembrom 2011 až septembrom 2012, ktoré boli vybraté ako výsledok hlasovania panelu mladých európskych filmových kritikov z 18 krajín. Hlavnou cenou festivalu je "Meeting Point Europe Award".
Taktiež sa uskutoční aj súťaž slovenských celovečerných dokumentárnych filmov, s premiérou za posledný rok pod názvom "Cinematik. doc". Je to jediný festival na Slovensku, kde sa takáto súťaž organizuje. Filmy v súťaži posudzuje medzinárodná porota filmových kritikov a tvorcov prevažne zo strednej Európy, ktorá udelí hlavnú cenu "Film Europe Award" za najlepší slovenský dokumentárny film roka.
Slávnostné otvorenie.
Slávnostné otvorenie festivalu sa konalo v priestoroch Domu Umenia v Piešťanoch v piatok 7. septembra. Zúčastnili sa ho traja riaditelia festivalu - čestná riaditeľka Božidara Turzonovová, umelecký riaditeľ Vladimír Štric a programový riaditeľ Tomáš Klenovský, taktiež štátny tajomník Ministerstva kultúry SR Ivan Sečík. Následne režisérka Iveta Grófová odpremiérovala svoj debutový koprodukčný slovensko-český film "Až do mesta Aš".
Záverečný ceremoniál - udeľovanie cien.
Ceremoniál sa konal v stredu 12. septembra v kine Fontána. Ako prvá bola udelená Cena pre divácky najobľúbenejší film, "Audience Award", ktorú, ako prezradil slovenský filmový kritik a šéfredaktor portálu Kinema.sk obdržala koprodukčná dráma "Carnage" režiséra Romana Polanského.
Ako druhú v poradí "Cenu Primátora mesta Piešťany" Rema Cicutta získal dokument Slovenky Pauly Siskovej o púti do španielskeho mesta Santiago de Compostela "...Myslím, že sa nevrátim" taktiež nominovaný v kategórii Cinematik.doc. 
V súťažnej sekciu "Cinematik. doc", zameranej na slovenské dokumenty z roku 2011 a 2012, nakoniec tesne zvíťazil film "Zvonky šťastia" z pera režisérskej dvojice Marka Šulíka a Jany Bučky. Film hovorí o dvoch rómskych priateľoch obdivujúcich československé popové legendy Karla Gotta a Darinky Rolincovej. Film získal cenu "Film Europe Award", ktorú udeľuje spoločnosť Film Europe Media Company. Ako prezradil prezident spoločnosti, Ivan Hronec: „Podporovať a zviditeľňovať mladých šikovných režisérov považujeme za svoju povinnosť, už aj preto, že pomáhame šíreniu kvalitných európskych filmov a kvalitná tvorba zo Slovenska nemôže chýbať.“
O udelení hlavnej ceny rozhodovala aj tento rok medzinárodná porota zložená 17 mladých európskych kritikov. Český filmový kritik Petr Siska oznámil, že hlavnú cenu festivalu "Meeting Point Europe Award" pre najlepší európsky film roka porota udelila oscarovej francúzskej snímke "Umelec" režiséra Michela Hazanaviciusa. 
Súčasťou slávnostného udeľovania cien v stredu 12. septembra bola aj slovenská premiéra digitalizovanej kópie filmu Novej vlny Štefana Uhra Slnko v sieti z roku 1962. Na premiére pri príležitosti 50. výročia od prvého uvedenia sa zúčastnil aj kameraman pôvodného snímku, Stanislav Szomolányi. Na záver Tomáš Klenovský a Vladimír Štric poďakovali divákom za účasť na festivale a všetkých pozvali na 8. ročník.
Diváci si v záverečný deň festivalu mali možnosť znovu pozrieť víťazné filmy "Zvonky šťastia" a "Umelec" v kine Fontána.
Sprievodné podujatia.
Secret Cinematik.
Tento rok sa tajné premietanie, ktorého miesto a čas sa dozvedeli iba ľudia, ktorí sa zapojili do sms súťaže. Konalo v priestoroch bývalého amfiteátru v mestskom parku. Premietalo sa sci-fi režiséra Ridleyho Scotta "Blade Runner".
Prednášky.
Filmový kritik Peter Konečný mal počas festivalu prednášky o slávnych aj neznámych zakázaných filmoch (napr. "Lolita" Stanleyho Kubricka).
Koncerty.
Počas festivalu sa tradične konali vystúpenia slovenských hudobných skupín. V piatok večer v Cinematik Bare hrala piešťanská hudobná skupina Funny Faces a v pondelok v Dome Umenia vokálna skupina Fragile.

</doc>
<doc id="450203" title="Inštitút ľudských práv" url="https://sk.wikipedia.org/wiki?curid=450203">
Inštitút ľudských práv

Inštitút ľudských práv (skratka IĽP) je nezisková mimovládna organizácia združujúca aktivistické skupiny a členov v celom Slovensku. Organizácia vznikla v roku 2011 ako občianske združenie. Členovia, dobrovoľníci a aktivisti spolu so zamestnancami sa zasadzujú o rešpektovanie ľudských práv všade na svete, monitorujú dodržiavanie ľudských práv, realizujú projekty a kampane, lobing, verejné zhromaždenia a mediálnu prácu, rovnako sa snažia o systémové zmeny v zákonoch a praxi.
Organizácia sa zviditeľnila spoluorganizovaním série tzv. Protestov Gorila v januári a februári 2012 a demonštráciami za prepustenie kontroverznej punkovej skupiny Pussy Riot v auguste 2012. V januári 2013 IĽP spustil Wikileaks Slovensko.
Na čele organizácie je Peter Weisenbacher, známy organizáciou Dúhového PRIDE Bratislava, vedenia slovenskej pobočky Amnesty International, ale aj publicistickou prácou o.i. v denníkoch Pravda, SME, týždenníkoch Literárni noviny, Slovo a na portáli jeToTak.sk
Sídlo Inštitútu ľudských práv.
V roku 2012 otvoril Inštitút ľudských práv aj kanceláriu na Karpatskej 2 v Bratislave.

</doc>
<doc id="450322" title="AT&amp;T" url="https://sk.wikipedia.org/wiki?curid=450322">
AT&amp;T

AT&amp;T (ang. American Telephone and Telegraph) je americká telekomunikačná spoločnosť. Guľa, ktorá je logom firmy, bola vytvorená Saulom Bassom v roku 1983. 
História.
Spoločnosť AT&amp;T bola založená 3. marca 1885, mala slúžiť ako celoštátna telefonická sieť. Činnosť začala AT&amp;T v New Yorku. Sedem rokov potom sa sieť rozšírila do Chicaga a v roku 1915 do San Francisca. V roku 1927 bolo vytvorené transatlantické spojenie, ktoré využívalo rádiové vlny, nie klasické telefónne káble. Až v roku 1957 bolo vytvorené káblové spojenie.
Od roku 1924 trvali spory, ktoré skončili 8. januára 1982, po ktorých bola AT&amp;T uznaná Ministerstvom spravodlivosti USA za monopol. 1. januára 1984 sa sedem regionálnych spoločností oddelilo od pôvodnej a stali sa neutrálne (tzv. „Baby Bells“). Tieto spoločnosti prevzali lokálne telefónne linky. Ako dôsledok toho klesla hodnota AT&amp;T o 70 %. Spoločnosť vlastnila významný technický ústav (Bell Labs), ktorý bol miestom vzniku významných objavov vo svete informačných technológii ako bol systém UNIX a jazyk C a C++. Bellove laboratóriá boli v roku 1996 transformované na Lucent Technologies, Inc.
S poklesom medzinárodných telefónnych rozhovorov, ktoré ponúkala AT&amp;T, došlo k pádu na trhu. 27. januára 2005 vydali noviny New York Times správu, že SBC Communications, jedna z dcérskych spoločností, ktorá vznikla v roku 1984, odkúpila AT&amp;T za 16 miliárd dolárov. Transakcia sa uskutočnila 18. novembra 2005. Keďže názov spoločnosti AT&amp;T bol v širokom povedomí verejnosti, premenovala sa firma SBC Communications na AT&amp;T.
V roku 2006 spoločnosť odkúpila operátora Cingular a v roku 2007 pozvoľna zmenila názov novovzniknutej spoločnosti na AT&amp;T.
AT&amp;T začala ako prvá na svete predávať mobilné telefóny iPhone od spoločnosti Apple Inc. a to od 20. júna 2007.

</doc>
<doc id="451014" title="Transaction authentication number" url="https://sk.wikipedia.org/wiki?curid=451014">
Transaction authentication number

Transaction authentication number skr. TAN alebo T.A.N. je druh jednorazového hesla, používané v prostredí internetového bankovníctva na autorizáciu finančných transakcií. TAN poskytuje zvýšenie bezpečnosti tým, že funguje ako druh dvojfaktorovej autentifikácie. Pokiaľ útočník získa dokument alebo zariadenie, obsahujúce TAN, bez znalosti prihlasovacích údajov je nepoužiteľné. Pokiaľ získa prihlasovacie údaje, bez platného TAN nemôže uskutočniť žiadnu transakciu
Základné použitie TAN.
Pri základnom použití banka vytvorí používateľovi zoznam jedinečných TAN, ktorý si používateľ vyzdvihne v pobočke, alebo je mu poslaný poštou. Pre prihlásenie do internetového bankovníctva použije používateľské meno a heslo. To mu umožní prístup k informáciám o účte, ale neumožní uskutočniť transakciu – tú musí potvrdiť zadaním nepoužitého TAN zo zoznamu. Banka overí, či zadané TAN patrí do zoznamu, ktorý vytvorila používateľovi, a či nebolo použité. Pokiaľ áno, povolí transakciu, v opačnom prípade ju zamietne. Ak dôjde k prezradeniu (odcudzeniu) zoznamu TAN, používateľ ich môže zneplatniť upovedomením banky.
Tento systém je náchylný na phishingové útoky, keď útočník získa od obete heslo aj niektoré TAN zo zoznamu. Neposkytuje tiež ochranu pred útokmi man-in-the-middle – útočník zachytí TAN pri prenose a použije ho na podvodnú transakciu.
Indexed TAN (iTAN).
iTAN znižuje riziko phishingu. Pri autorizácii transakcie musí používateľ zadať presne určené TAN zo zoznamu. Pozíciu v zozname vyberá náhodne banka, preto je náhodne získané TAN pre útočníka prakticky bezcenné.
Aj iTAN sú náchylné na útoky man-in-the-middle.
Mobile TAN (mTAN).
Pri použití mTAN vygeneruje banka TAN a pošle ho používateľovi ako SMS. Táto SMS zvyčajne obsahuje aj údaje o transakcii, ktoré umožňujú klientovi skontrolovať, že transakcia nebola pri posielaní do banky zmenená. Bezpečnosť tejto metódy závisí od bezpečnosti mobilnej siete.
Generátor TAN.
V tejto metóde sa používa bezpečnostný token, ktorý generuje TAN.

</doc>
<doc id="451258" title="Gregor III. Laham" url="https://sk.wikipedia.org/wiki?curid=451258">
Gregor III. Laham

Gregor III. (občianskym menom Lufti Laham; * 15. december 1933, Daraja, Sýria) je bývalý melchitský gréckokatolícky patriarcha Antiochie a celého Východu, Alexandrie a Jeruzalema. Patriarchom bol od 5. decembra 2000 do 6. mája 2017.
Kňaz.
V roku 1949 zložil prvé mníšske sľuby a v roku 1954 večné sľuby v monastieri svätého Spasiteľa v Saide (v južnom Libanone). Po absolvovaní filozofických a teologických štúdií v Libanone, pokračoval v štúdiách na Pápežskom východnom inštitúte v Ríme, kde r. 1961 získal doktorát z východnej teológie. Na kňaza bol vysvätený 15. februára 1959 v monastieri Grottaferrata pri Ríme. Po skončení štúdií bol menovaný za tajomníka ekumenickej komisie i liturgickej komisie melchitského patriarchátu. V roku 1974 bol menovaný patriarchálneho vikára do Jeruzalema. Synoda melchitskej gréckokatolíckej cirkvi ho 9. septembra 1981 zvolila za arcibiskupa a 27. novembra prijal chirotóniu z rúk patriarchu Maxima V.
Patriarcha.
Po rezignácii Maxima V. Hakima (patriarcha v rokoch 19672000) synoda biskupov zvolila 29. novembra 2000 za nového patriarchu jeruzalemského arcibiskupa Luftiho Lahama. Slávnostné uvedenie do úradu sa uskutočnilo v ten istý deň. Meno Gregor si vybral podľa jedného zo svojich predchodcov patriarchu Gregora II. Jussefa (18641897).
Gregor III. a rytierske rády.
Patriarcha Gregor III. je od roku 2000, po svojom predchodcovi Maximovi V., duchovným protektorom zjednotenej parížsko-maltskej obediencie Vojenského a špitálskeho rádu svätého Lazára Jeruzalemského. Gréckokatolícki melchitskí patriarchovia sú duchovnými protektormi rádu od roku 1841. 
Patriarcha Gregor III. je od roku 2000 taktiež duchovným protektorom a ochrancom novodobého Templárskeho rádu (Ordo Supremus Militaris Templi Hierosolymitani), organizácie, sa odvoláva na dávno zaniknutý Rád templárov. Ide o samozvaný rytierský rád. 
Patriarcha Gregor III. Laham je z titulu svojho úradu (antiochijského patriarchu) veľmajstrom Patriarchálneho rádu svätého Kríža z Jeruzalema (The Patriarchal Order of the Holy Cross of Jerusalem / L'Ordre Patriarcal de la Sainte Croix de Jérusalem, skratka POHCJ), ktorý je rytierskym rádom melchitskej gréckokatolíckej cirkvi. 
Dielo.
Gregor III. je autorom viacerých kníh najmä z oblasti liturgiky a východnej kresťanskej spirituality, osobitne významným je štvorzväzkový antologion (časoslov + zborník) a liturgikon v arabčine. Známy je vďaka svojim ekumenickým aktivitám a aj ako iniciátor medzináboženského dialógu s islamom. Veľa cestuje do zahraničia a upozorňuje najmä na situáciu kresťanov na Blízkom východe. Viackrát navštívil aj Slovensko.

</doc>
<doc id="451449" title="Matúš Putnocký" url="https://sk.wikipedia.org/wiki?curid=451449">
Matúš Putnocký

Matúš Putnocký (* 1. november 1984, Prešov) je slovenský futbalový brankár, od 2019 pôsobiaci v poľskom klube Śląsk Wroclaw. Mimo Slovensko pôsobil na klubovej úrovni v Poľsku.
Klubová kariéra.
Svoju futbalovú kariéru začal v Bardejove, odkiaľ neskôr prestúpil do FC Steel Trans Ličartovce. Odkiaľ v roku 2004 odišiel hosťovať späť do Bardejova. Následne zamieril do MFK Košice, kde nastupoval najprv za rezervu a potom za prvé mužstvo.
ŠK Slovan Bratislava.
V roku 2009 prestúpil do Slovana Bratislava k nevôli košického trénera Jána Kozáka. V bratislavskom klube sa spočiatku striedal medzi tyčami s Lukášom Hroššom. Následne sa stal jednotkou. V sezóne 2012/13 získal so Slovanom Bratislava "double", tzn. ligový titul a triumf v domácom pohári. V prvom domácom zápase druhého predkola Ligy majstrov UEFA 2013/14 17. júla 2013 proti bulharskému celku PFK Ludogorec Razgrad pustil v druhom polčase za bezgólového stavu lacný gól, keď mu vypadla strela z diaľky, ktorú dopravil do siete dobiehajúci fínsky obranca Ludogorce Tero Mäntylä. Slovanu sa ale podaril obrat na konečných 2:1. Odvetu bratislavský klub nezvládol. Pred jarnou časťou ročníka 2013/14 sa do klubu vrátil Dušan Perniš a Putnocký bol odsunutý na druhú koľaj. Nebol ani ako druhý brankár a trénoval s rezervou. Nakoniec odišiel na hosťovanie do Nitry. Na konci sezóny 2013/14 získal Slovan ligový titul, ktorého držiteľom sa tak stal aj Putnocký. Pred sezónou 2014/15 prišiel do Slovana Bratislava český tréner František Straka a ten uprednostnil na pozíciu brankárskej jednotky Dušana Perniša a dvojky Martina Polačka. Putnocký tak mal veľmi neistú pozíciu a túžil po odchode do zahraničia.
FC Nitra (hosťovanie).
Nakoniec odišiel pre jarnú časť sezóny 2013/14 na hosťovanie do FC Nitra, ktorá bojovala o zotrvanie v najvyššej súťaži. Hráč počas svojho pôsobenia odchytal 14 zápasov. Nitra po sezóne zostúpila do 2. najvyššej súťaže.
MFK Ružomberok.
Začiatkom októbra 2014 odišiel so štatútom amatéra do prvoligového MFK Ružomberok, kde sa dohodol na angažmáne do konca roku 2014 s prípadným predĺžením.
Ruch Chorzów.
V januári 2015 prestúpil do poľského klubu Ruch Chorzów, kde podpísal polročnú zmluvu s opciou. V lete 2015 mužstvo využilo predkupné právo a uzavrelo s hráčom nový kontrakt do konca sezóny 2016/17 s opciou.
Lech Poznań.
Pred ročníkom 2016/17 prestúpil do iného poľského tímu, konkrétne do Lech Poznań, kde podpísal zmluvu na tri roky.
Reprezentačná kariéra.
A-mužstvo.
V marci 2013 figuroval v nominácii slovenského národného tímu ako tretí brankár pre kvalifikačný zápas s Litvou (22. marca) a priateľský zápas so Švédskom (26. marca, oba zápasy sa odohrali v Žiline na štadióne Pod Dubňom).

</doc>
<doc id="452266" title="Ondrejský cintorín" url="https://sk.wikipedia.org/wiki?curid=452266">
Ondrejský cintorín

Ondrejský cintorín je historický cintorín nachádzajúci sa v Bratislave, v mestskej časti Staré Mesto na Ulici 29. augusta. Patrí k najstarším bratislavským cintorínom. Založený bol v roku 1784 a pôvodne patril mestskej farnosti svätého Martina. Pochovávalo sa na ňom až do päťdesiatych rokov 20. storočia, v súčasnosti sa tu pochovávajú ľudia iba výnimočne (napr. herec Július Satinský, speváčka Jana Kocianová). 8. decembra 1988 bol cintorín vyhlásený za národnú kultúrnu pamiatku.
Rozloha cintorína je približne .
Verejná doprava.
Autobusy: 
Trolejbusy: , , 
História cintorína.
Cintorín založili namiesto pôvodného staroondrejského cintorína ("Cintorín svätého Ondreja"), ktorý bol v tom čase už preplnený. Tento starý cintorín sa nachádzal na Heydukovej a Hollého ulici v Bratislave.
V roku 1966 bolo na ňom evidovaných 15 000 náhrobkov. V časoch socializmu, teda po roku 1948, však cintorín začal postupne chátrať. 
&lt;br&gt;V rokoch 1976 – 1980 sa uskutočnila rekonštrukcia cintorína, ktorej cieľom bolo premeniť cintorín na mestský park, no mala skôr negatívny dopad. Pri tejto rekonštrukcii sa zmenšil počet náhrobných kameňov a krýpt (mnohé z nich boli zničené, vrátane ich podzemných častí), bol čiastočne zbúraný obvodový múr a na niektorých miestach bol nahradený betónovým múrom, na ktorom sa nachádzajú zamrežované otvory. Rekonštrukcia sa dotkla aj rastlinstva na cintoríne – mnohé stromy a okrasné dreviny boli spílené. Následkom týchto úprav bolo to, že na cintorín prenikal väčšmi dopravný hluk.
Architektúra cintorína.
Na území cintorína sa nachádza gréckokatolícky Chrám Povýšenia vznešeného a životodarného kríža, ktorý od roku 2008 slúži ako katedrála Bratislavskej eparchie. Postavili ho v roku 1861 podľa projektu I. Feiglera ml. a pôvodne to bola "Kaplnka svätého Ondreja" latinského obradu, gréckokatolícka cirkev ho používa od r. 1972. Autorom mnohých náhrobkov na cintoríne je sochár A. Rigele.
Architektonické prevedenie jednotlivých hrobov, krýpt a náhrobkov je odlišné. Časť z nich bola postavená v štýle novorenesancie, časť v štýle novogotiky a tiež tu nájdeme aj klasicistické prvky.
Pochovaní známi ľudia.
Na cintoríne je pochovaných veľa významných ľudí – nachádzajú sa tu hroby a krypty šľachtických rodov a mešťanov, predstaviteľov vrchnosti mesta, svetských aj duchovných predstaviteľov, obyvateľov mesta, vojenských veliteľov a uhorských dôstojníkov, rôznych známych osobností mesta a tiež hodnostárov monarchie.
Zoznam niektorých významných a známych ľudí, ktorí tu sú pochovaní.

</doc>
<doc id="452355" title="Jesse James" url="https://sk.wikipedia.org/wiki?curid=452355">
Jesse James

Jesse Woodson James (* 5. september 1847, Kearney, Missouri, USA – † 3. apríl 1882 St. Joseph) bol americký zločinec.
Život.
Jesse a jeho brat Franklin (Frank) James boli vzdelaní a pochádzali z prestížnej rodiny farmárov. Ich otec, reverend Robert James, bol baptista, ktorý si vzal Zereldu Colea Jamesovú a v roku 1842 sa odsťahoval z Kentucky do Missouri. V lete 1863 bola ich farma brutálne napadnutá unionistickými vojakmi.
V roku 1874 sa Jesse oženil so svojou dlhoročnou láskou, sesternicou Zereldou Mimmsovou a spolu mali dve deti. Obaja bratia Jamesovci boli známi ako dobrí, rodinne založení muži, ktorí milovali svoje manželky a trávili čas so svojimi deťmi, no naďalej pokračovali v trestnej činnosti.
Dokonca aj po tom, ako ostatní členovia gangu boli zabití a ich priateľ Younger bol poslaný do väzenia na 25 rokov. V roku 1879 bratia Jamesovci plánovali ešte jednu lúpež s Charliem a Bobom Fordom. Guvernér Crittenden z Missouri zozbieral veľkú odmenu. Fordovci sa rozhodli zradou si zarobiť.
Smrť.
Po raňajkách 3. apríla 1882 sa Jesse obrátil utrieť od prachu obraz jeho obľúbeného koňa Skyrocket. Bob vystrelil na Jesseho do zadnej časti hlavy. Jesse bol na mieste mŕtvy, mal 34 rokov. Ľudia v Missouri boli pobúrení metódami použitými pri vražde a považovali ju za zbabelý atentát. Po troch mesiacoch sa Frank vzdal u Crittendena. Porota ho neodsúdila pre slabé dôkazy a tak Frank mohol pokojne žiť.
Literatúra.
Jesse James bol často využívaný ako románová postava. Historicky najpresnejším je román "The Assassination of Jesse James by the Coward Robert Ford" od Rona Hansena, ktorý sa dočkal rovnomennej filmovej adaptácie v roku 2007.

</doc>
<doc id="452389" title="Fábio Coentrão" url="https://sk.wikipedia.org/wiki?curid=452389">
Fábio Coentrão

Fábio Coentrāo (* 11. marec 1988, Vila do Conde, Portugalsko) je portugalský futbalový obranca tímu Rio Ave FC. Do klubu prišiel po sezóne 2018 z tímu Real Madrid.
Klubová kariéra.
Rio Ave.
Svoju futbalovú kariéru začal v Vila do Conde, v Rio Ave F.C. v roku 2004 vo veku 16 rokov, hral tri zápasy v Portugalskej lige.
Po sezóne bol zvolený ako "objav sezóny" a to mu pomohlo aby si ho začali všímať iné kluby, najviac Sporting CP a SL Benfica, ale Coentrão výberom" Encarnados" (Benficu) v júli 2007. Jeho herný štýl bol prirovnaný k Arjenovmu Robbenovmu vo" World Soccer Magazine " v ich článku " 50 svetových talentov" roku 2007. 
Benfica.
Dňa 1. januára 2008 po tom, čo dostával málo príležitostí v Benfice, odišiel na Madeiru do C.D. Nacional ktorý si ho "požičal" do konca sezóny. Dňa 3. mája, skóroval dvakrát pri víťazstve 3-0 proti už víťazovi Champions League FC Porto. 
Coentrão bol blízko podpisu s Feyenoordom v roku 2008 cez letnú prípravu. O dva dni neskôr sa však pripojil k Realu Zaragoza, čerstvo zaradenej do španielskej druhej ligy.
Napokon sa vrátil do Portugalska do Rio Ave v januári 2009, (stále bol hráčom Benfici). 15. februára skóroval po individuálnej práci, aj keď prehrali 1-3 v Porte. 
V lete roku 2009 Coentrão predĺžil svoju zmluvu s Benficou do roku 2015 s výkupnou kauzulou 30 000 000 €.
Dňa 10. februára 2010 Benfica predala 20% práv na Coentrãa. Počas sezóny 2009/2010 mal prelomovú sezónu keďže sa objavil v celkovo 43 oficiálnych zápasoch (2851 minút). S klubom vyhral ligu a Portugalský ligový pohár.
Real Madrid.
Dňa 5. júla 2011 po rozsiahlych rokovaniach, Benfica a Real Madrid dospeli k dohode o prestupe Coentrãa, ktorý podpísal zmluvu na šesť rokov a Real Madrid vyšiel na € 30 m - Ezequiel Garay išiel opačným smere ako súčasť dohody. Debutoval v letnej príprave v priateľskom zápase proti Los Angeles Galaxy. Jeho prvé dve oficiálne zápasy boli proti FC Barcelona v španielskom pohári a španielskom superpohári. 
Coentrão debutoval v La Lige 28. augusta 2011 proti bývalému klubu Zaragoza, keď hral ako defenzívny záložník pri výhre 6-0 vonku. 
Coentrão strelil svoj prvý gól za Real Madrid dňa 16. decembra 2012 proti RCD Espanyol keď mu prihával Cristiano Ronaldo, ale zápas nakoniec skončil 2-2.
Rio Ave F.C..
V letnom prestupovom období roku 2018 mu s Realom Madrid skončila zmluva. Odišiel zadarmo do Rio Ave F.C.
Externé odkazy.
Profil hráča na stránke Madrista.cz

</doc>
<doc id="452442" title="Štadión na Sihoti" url="https://sk.wikipedia.org/wiki?curid=452442">
Štadión na Sihoti

Štadión na Sihoti je futbalový štadión v meste Trenčín. Nachádza sa v mestskej časti Sihoť, blízko železničnej stanice. Je domácim štadiónom klubu FK AS Trenčín. Štadión elipsovitého tvaru s charakteristickými stožiarmi osvetlenia (tzv. „lízatká“) bol postavený v 60. rokoch 20. storočia. Kapacita štadióna pôvodne presahovala 20 000 divákov, nakoniec bola jeho kapacita okolo 4 300 divákov (4000 miest na sedenie).
Rekonštrukcia.
20. mája 2014 schválili poslanci mestského zastupiteľstva v Trenčíne vyčlenenie 105 000 eur na zbúranie nekrytých tribún mestského futbalového štadióna. Futbalový klub sa pokúsi získať príspevok 2,4 milióna eur od Vlády SR a SFZ, na modernizáciu štadióna na Sihoti.
V stredu 5. novembra 2014 sa začali búracie práce na nekrytých tribúnach štadióna. Počas domácich zápasov AS Trenčín, zostala divákom k dispozícii už iba hlavná tribúna.

</doc>
<doc id="452694" title="Majstrovstvá Európy v bejzbale 2001" url="https://sk.wikipedia.org/wiki?curid=452694">
Majstrovstvá Európy v bejzbale 2001

Majstrovstvá Európy v bejzbale 2001 boli v poradí 27. majstrovstvá Európy v bejzbale mužov, ktoré organizuje Európska bejzbalová konfederácia (CEB). Konali sa v Bonne a Kolíne nad Rýnom, v Nemecku od 28. júla5. augusta 2001, za účasti 12 tímov. Nemecko hostilo ME tretíkrát, naposledy v roku 1969. 17-krát v histórii zvíťazilo Holandsko, druhé Rusko získalo svoju prvú medailu v histórii. 
Vďaka semifinálovému víťazstvu Ruska nad Talianskom bolo prvýkrát od roku 1967 (spolu 16 šampionátov) finále medzi inými družstvami ako medzi Holandskom a Talianskom.

</doc>
<doc id="452817" title="Majstrovstvá Európy v bejzbale 2010" url="https://sk.wikipedia.org/wiki?curid=452817">
Majstrovstvá Európy v bejzbale 2010

Majstrovstvá Európy v bejzbale 2010 boli v poradí 31. majstrovstvá Európy v bejzbale mužov, ktoré organizuje Európska bejzbalová konfederácia (CEB). Konali sa v troch nemeckých mestách: Stuttgart, Heidenheim an der Brenz a Neuenburg nad Rýnom od 23. júla1. augusta 2010, za účasti 12 tímov. Nemecko hostilo ME štvrtýkrát, naposledy v roku 2001. Deviatykrát v histórii zvíťazilo Taliansko, ktoré získalo titul po piatich prvenstvách Holandska v rade. Tretie Nemecko získalo medailu po 35 rokoch. 
Prvé 4 družstvá sa kvalifikovali na Majstrovstvá sveta 2011.

</doc>
<doc id="452918" title="Kvalifikácia na Majstrovstvá sveta vo futbale 2014 – Európa" url="https://sk.wikipedia.org/wiki?curid=452918">
Kvalifikácia na Majstrovstvá sveta vo futbale 2014 – Európa

Kvalifikácia na Majstrovstvá sveta vo futbale 2014 – Európa prebiehala v ôsmich šesťčlenných skupinách a jednej päťčlennej skupine.
Postavenie tímov na 2. mieste.
Pretože 1 skupina má o 1 tím menej než ostatné, zápasy proti tímu na 6. mieste v každej skupine sa nezapočítavajú v tomto rebríčku. Výsledkom bude, že každý tím bude mať odohraných 8 zápasov a vytvorí sa tabuľka. Prvých 8 mužstiev postupuje do baráže.
Poradie sa bude určovať podľa nasledujúcich kritérií:
Baráž.
Z ôsmich postupujúcich do baráže boli vyžrebované štyri dvojice, ktoré zohrali dvojzápas doma-vonku. Víťazi postúpili na MS 2014.

</doc>
<doc id="452953" title="John Travolta" url="https://sk.wikipedia.org/wiki?curid=452953">
John Travolta

Jonathan Joseph "John" Travolta (* 18. február 1954, Englewood, New Jersey, USA) je americký herec, tanečník, a spevák.
Keď mal 16 rokov, odišiel zo školy, aby sa mohol venovať herectvu. Preslávil sa "Pomáda", "Pozri, kto to hovorí", a "Pulp Fiction".
Osobný život.
Travolta sa v roku 1991 oženil s herečkou Kelly Preston. V roku 1992 sa im narodil syn Jett a v roku 2000 dcéra Ella Bleu. V roku 2009 sa v rodine stalo nešťastie, keď počas rodinnej dovolenky na Bahamách zomrel syn Jett. Príčinou smrti bol epileptický záchvat. Travolta je dlhoročným členom scientologickej cirkvi.

</doc>
<doc id="453104" title="Železničná stanica Žilina" url="https://sk.wikipedia.org/wiki?curid=453104">
Železničná stanica Žilina

Železničná stanica Žilina (starší maď. názov "Zsolna pályaudvar)" je hlavná železničná stanica v Žiline a dôležitý železničný uzol v rámci Slovenska. Nachádza sa severovýchodne od historického centra mesta. Je konečnou stanicou elektrifikovaných tratí č. 120 z Bratislavy, 180 z Košíc a 127 z Čadce a neelektrifikovanej trate č. 126 z Rajca, vďaka ktorým má priame spojenie s Českom a Poľskom. Leží na vetve paneurópskeho dopravného koridoru V z Bratislavy do Užhorodu a končí v nej paneurópsky dopravný koridor VI z Gdansku.
História.
História pôvodnej budovy železničnej stanice v Žiline úzko súvisí s výstavbou Košicko-bohumínskej železnice, ktorú v rokoch 18671872 postavila Anglicko - rakúska banka. Samotné práce v okolí mesta začali až koncom jari 1870, no už o pol roka – 20. decembra 1870 o jedenástej hodine - dorazil po dokončenej trati do Žiliny prvý vlak. Železnica bola budovaná od Českého Těšína a odtiaľ začali aj 8. januára 1871 do Žiliny premávať pravidelné spoje. Stanica bola dobudovaná a otvorená v tomto roku a jej význam rástol otváraním nových úsekov východným smerom. Celá Košicko-bohumínska železnica bola dokončená 18. marca 1872, no v tom čase bolo dokončené už aj severo-južné prepojenie trate s Budapešťou cez Zvolen a Vrútky.
V tom období bola Žilina malým mestom s približne 3 000 obyvateľmi a zanedbateľným hospodárskym významom. To sa však zmenilo v roku 1883 po dokončení Považskej železnice, ktorá však spočiatku končila v stanici "Nová Žilina". Po prepojení oboch tratí sa zo žilinskej stanice stala uzlová stanica s veľkým strategickým významom a jej dopravná vyťaženosť rýchlo rástla. V roku 1899 otvorením lokálnej Rajeckej železnice ešte viac stúpol dopravný význam stanice, ktorá mala napojenia na trate zo všetkých dopravne významných smerov. 
V rokoch 19391942 bola na mieste starej výpravnej budovy postavená nová administratívna a výpravná budova podľa návrhu architektov Františka Eduarda Bednárika a Ferdinanda Čapku. Typickým príkladom ich architektúry je prekrytie hlavného vstupu markízou podopretou piliermi.
Stanica.
Nástupištia.
V stanici je sedem nástupíšť: nástupište 1 je prístupné z výpravnej budovy a podchodu, nástupištia 2 a 3 sú ostrovné a prístupné podchodom z 1. nástupišťa a z Národnej ulice. Nástupištia 4 – 7 sú vybudované pri slepých koľajach a prístup k nim je z 1. nástupišťa okolo administratívnej budovy.
Pamätné tabule.
Vľavo od hlavného vstupu je umiestnená pamätná tabuľa, ktorá pripomína odchod železničných transportov výrobno-priemyselného družstva Interhelpo do Sovietskeho zväzu, kde pomáhali budovať priemysel v strednej Ázii. Vo vestibule je tabuľa venovaná obetiam druhej svetovej vojny z radov železničiarov. 
Umelecké diela.
Stanica je bohatá na umelecké diela. Najviditeľnejším prvkom stanice je pätica farebných vitráží, ktoré tvoria okná stanice smerom do Hviezdoslavovej ulice. Znázorňujú erb mesta a krojové motívy z rázovitých oblastí Žilinského kraja - z Liptova a Oravy (akad. maliar Róbert Dúbravec, 1955) a z Čičmian a Kysúc (akad. maliar Fero Kráľ). Poslednú vitráž s názvom "Kraj Žilina" vytvorili obaja umelci spoločne v roku 1956. Na stenách vestibulu sa nachádzajú štyri kovové reliéfy od autorov Vladimíra Kompánka, Andreja Rudavského a Rudolfa Uhera, ktoré boli inštalované v šesťdesiatych rokoch 20. storočia.
Služby.
V staničnej hale je zabezpečovaný predaj cestovných lístkov na domácu aj medzinárodnú vlakovú dopravu. Svoje zákaznícke centrum tu má aj súkromný dopravca RegioJet. Nachádza sa tu aj reštaurácia, viacero predajných stánkov, úschovňa batožín a čakáreň.
Spojenie.
Vnútroštátna doprava.
Na žilinskej stanici zastavujú vlaky všetkých vnútroštátnych kategórií (Os, RR, REX, R, Ex, IC), ktoré spájajú mesto s väčšinou ostatných veľkých miest na Slovensku. Priame spojenia existujú do Bratislavy, Košíc, Prešova, Banskej Bystrice, Trenčína, Trnavy či Martina. Stanicu na vnútroštátnu dopravu používa výlučne ZSSK, okrem spojenia do Prešova, ktoré je súčasťou linky Praha - Žilina - Prešov - Košice súkromného dopravcu LeoExpress.
Prímestská doprava.
Žilina je koncovou aj východzou stanicou pre motorové vlaky (ľudovo nazývané "Rajecká Anča)" jazdiace na trati Žilina – Rajec. Táto trasa je od roku 2003 tarifne pridružená k systému MHD v Žiline v rámci tzv. Žilinského regionálneho integrovaného dopravného systému, čiže sa na tejto trati dá cestovať s lístkami na MHD.
Medzinárodná doprava.
Na stanici zastavuje niekoľko medzinárodných liniek do Česka (17-krát denne cez pracovné dni), Poľska (5-krát denne) a Rakúska (raz denne). Zabezpečujú ich okrem štátneho dopravcu ZSSK (nočná linka Humenné - Košice - Žilina - Praha, denné linky Žilina - Praha, osobné vlaky do Zwardońa, TLK do Gdyni a IC vlaky do Viedne) aj súkromní dopravcovia LeoExpress (linka Košice - Prešov - Žilina - Praha) a RegioJet (linka Košice - Žilina - Praha). Toto je aktuálny stav v roku 2019:
MHD.
Priamo pred stanicou sa nachádza autobusová a trolejbusová zastávka.

</doc>
<doc id="453260" title="Národný park Mammoth Cave" url="https://sk.wikipedia.org/wiki?curid=453260">
Národný park Mammoth Cave

Mammoth Cave National Park je národný park v USA. Zahŕňa okrem rôznych iných prírodných prvkov aj západnú časť jaskynného systému Mamutia jaskyňa (angl. Mammoth Cave alebo Flint-Mammoth-Roppel Cave a pod.), pričom vlastná Mamutia jaskyňa sa celá nachádza na území parku. Tento jaskynný systém je najdlhší jaskynný systém na Zemi. 
Územie tvorí veľká vápencová planina s riekou Green River a jej prítokom Nolin River. Podrobnosti o jaskynnom systéme pozri v článku Mamutia jaskyňa (Kentucky).
1. júla 1941 sa toto územie stalo národným parkom, 27. októbra 1981 Svetovým dedičstvom UNESCO a 26. septembra 1990 biosférickou rezerváciou.

</doc>
<doc id="453314" title="Retro (Bratislava)" url="https://sk.wikipedia.org/wiki?curid=453314">
Retro (Bratislava)

Retro je polyfunkčná budova v Bratislave v mestskej časti Ružinov na ulici Nevädzová.
Pozostáva z obchodného centra na troch podlažiach s celkovou rozlohou 14 000 m², kancelárskych priestorov a 365 bytových priestorov v 25-podlažnej výškovej budove, športové centrum, ktoré obsahuje 2 tenisové a 2 squashové kurty, fitnes a wellness a 630 parkovacích miest v podzemných garážach.
Výstavba trvala od roku 2008 do roku 2010. Pôvodný variant počítal s výškovou budovou so 17 nadzemnými podlažiami, neskôr bol projekt prepracovaný.
Retro stojí približne na mieste bývalého nákupného strediska (a pošty) Jadran. Jadran začali búrať v roku 2007.

</doc>
<doc id="453428" title="Prápor výcviku" url="https://sk.wikipedia.org/wiki?curid=453428">
Prápor výcviku

Prápor výcviku bol výcvikový prápor Pozemných síl SR, súčasťou Ozbrojených síl Slovenskej republiky. Medzi hlavné úlohy Práporu výcviku patrí „"základný vojenský výcvik čakateľov a vstupný odborný výcvik profesionálnych vojakov"“, „"ďalší odborný výcvik profesionálnych vojakov"“, prípravu vojakov na zahraničné misie a správu vojenských výcvikových priestorov na Slovensku. Veliteľom práporu bol od 15. mája 2014 pplk. Ing. Róbert Kecsõ- Prápor sídlil v Martine.
Dejiny.
V roku 1967 bolo v Martine založené Vyššie delostrelecké učilište, v roku 2001 vznikla Výcviková základňa mechanizovaných a tankových vojsk, prieskumu a domobrany. V júli 2002 Veliteľstvo výcviku a v októbri 2004 Odborná výcviková škola pozemného vojska. Prápor výcviku bol vytvorený 1. júla 2009 na základe Nariadenia Náčelníka Generálneho štábu OS SR na vykonanie organizačných zmien v OS SR v roku 2009. K 1. júlu 2014 bol prápor v rámci reorganizačných zmien základe preradený do podriadenosti Pozemných síl, predtým bol zaradený do štruktúr Síl výcviku a podpory. K 1. novembru 2016 bol prápor reorganizovaný na Základňu výcviku a mobilizačného doplňovania.
Výcvik.
V januári 2015 192 čakateľov prípravnej štátnej služby, vrátane 22 žien, začalo svoj základný 9 týždňový výcvik. Vo výcvikovom roku 2015 prápor plánuje vycvičiť približne 4 500 príslušníkov OS SR v rôznych kurzoch a výcvikoch.
Podriadené jednotky.
V Martine je dislokovaná Výcviková jednotka vojenských misií a Poddôstojnícka akadémia. Do pôsobnosti Práporu výcviku patrí aj Vojenský výcvikový priestor Kamenica na Cirochou a Vojenský výcvikový priestor Turecký Vrch. Práporu je podriadené aj Stredisko výcviku leteckých odborností so sídlom v Prešove.

</doc>
<doc id="453538" title="Pamiatkový úrad Slovenskej republiky" url="https://sk.wikipedia.org/wiki?curid=453538">
Pamiatkový úrad Slovenskej republiky

Pamiatkový úrad Slovenskej republiky (PÚSR) je úrad, ktorého hlavnou úlohou je ochrana pamiatkového fondu Slovenskej republiky. PÚSR sídli v Bratislave, ale má celoštátnu pôsobnosť, spadá pod neho 8 krajských pamiatkových úradov so sídlom v krajských mestách. Od januára 2021 je vedením dočasne poverený Radoslav Ragač. Pamiatkový úrad SR bol zapojený do digitalizácie kultúrneho dedičstva Slovenska, vzniknutý digitálny obsah je sprístupnený na portáli Slovakiana.
Vývoj názvov a štruktúry úradu.
Predchodca dnešného Pamiatkového úradu SR bol zriadený k 1. januáru 1951. Celkový vývoj bol nasledovný: 
Vedenie.
Od januára úrad dočasne vedie Radoslav Ragač, generálny riaditeľ sekcie kultúrneho dedičstva Ministerstva kultúry. Jeho predchodcom bola Katarína Kosová. Hovorca ministerstva na margo jej odvolania uviedol: „Pani Kosová vybudovala dôležitú inštitúciu na ochranu pamiatok, ktorá však v 21. storočí potrebuje nový impulz. Úrad taktiež vyžaduje výraznejší pohyb vpred, aby záchrana a ochrana pamiatok mohla byť efektívnejšia, transparentnejšia a dynamickejšia.“

</doc>
<doc id="453547" title="Letisko Burgas" url="https://sk.wikipedia.org/wiki?curid=453547">
Letisko Burgas

Letisko Burgas alebo staršie Sarafovo (IATA: BOJ, ICAO: LBBG; ) je letisko na juhovýchode Bulharska a druhé najväčšie letisko v krajine. Od Burgasu je vzdialené takmer juhovýchodne, v mestskej časti Sarafovo. Medzi letiskom a centrom mesta sa nachádza Atanasovsko jazero.
Letisko Burgas má štvrtú najdlhšiu runway na Balkáne () po letisku v Aténach, Sofii a v Belehrade. Letisko má dobrú dostupnosť na všetky druhy dopravy. V roku 2012 vybavilo letisko 2 356 865 cestujúcich, čo predstavuje 5,7 % nárast v porovnaní s 2 229 045 cestujúcich v roku 2011.
História letiska.
Dňa 27. júna 1927 sa francúzska spoločnosť CIDNA (teraz súčasť spoločnosti Air France) rozhodla vybudovať pri ploche letiska v Burgase rozhlasový vysielač a podpísala zmluvu s bulharskou vládou o jeho použití. V zmluve sa písalo, že zamestnanci letiska v Burgase musia mať bulharské občianstvo.
Dňa 29. júna 1947 sa uskutočnil prvý let. Spoločnosť Balkan Bulgarian Airlines začala prevádzkovať vnútroštátne lety medzi Burgasom, Plovdivom a Sofiou. V rokoch 1950 až 1960 prebehlo rozšírenie a modernizácia letiska, pribudla betónová dráha. V roku 1970 získalo letisko titul "medzinárodné letisko" a lietalo sa sem zo 45 destinácií.
V súčasnej dobe je letisko v Burgase hojne využívané zväčša v letných mesiacoch, vďaka rastúcemu záujmu o cestovný ruch v Bulharsku. Letisko je už zastarané a potrebuje nemalé investície do rozšírenia a modernizácie. V júni 2006 bulharská vláda dlhodobo prenajala letiská v Burgase a vo Varne spoločnosti "Fraport AG Frankfurt Airport Services Worldwide" na 35 rokov pod podmienkou, že investície budú vyššie ako 500 miliónov eur.
Fraport bude spolupracovať so spoločnosťou BM Star. Fraport zaplatí 60 % z investície, čo predstavuje sumu 403 miliónov eur po dobu 35 rokov. Rekonštruovať sa budú terminály a dráha, nakúpia sa nové vozidlá a ďalšie potrebné zariadenia.
Dňa 18. júla 2012 na letisku explodovala nálož v autobuse, ktorý prepravoval skupinku izraelských turistov. Pri výbuchu zahynulo 7 ľudí a zranilo sa ďalších 32. Išlo o teroristický útok.
Vybavenie.
Terminály.
V súčasnosti sa na letisku nachádzajú dva terminály, "príletový" a "odletový" terminál. Prvý z nich bol vybudovaný v roku 1950 a druhý o 40 rokov neskôr, v roku 1990. V oboch termináloch sa nachádzajú kaviarne, fast-food reštaurácie, zmenárne, duty-free obchody, VIP a zamestnanecké miestnosti.
Rozšírenie.
V decembri 2011 začali stavebné práce na novom termináli. Nový terminál bude mať rozlohu , kapacitu 2 700 000 cestujúcich a 31 check-in okienok. Navrhovaný a budovaný je tak, aby sa jeho kapacita mohla pri ďalšom rozšírení zväčšiť. Jeho výstavba by mala byť dokončená v zime roku 2013.
Aerolínie a destinácie.
Letisko Burgas vybavuje vnútroštátne a medzinárodné lety do cca 130 destinácií v 58 krajinách sveta. Lieta sem viac ako 72 bulharských a zahraničných leteckých spoločností. Najrušnejšia sezóna na letisku je od konca apríla do začiatku októbra.
Doprava.
Autobus.
Linka č. 15: autobusová zastávka sa nachádza pri vchode do areálu letiska. Linka začína a končí na južnej stanici v Burgase.
Taxi.
Taxíky sa nachádzajú v prednej časti pred príletovým terminálom. Jazda taxíkom od letiska do Burgasu trvá približne 15 minút.
Parkovanie.
Cestujúci a návštevníci, ktorí prídu na letisko v Burgase so svojím motorovým vozidlom môžu využiť spoplatnené parkovisko, ktoré sa nachádza v bezprostrednej blízkosti hlavnej budovy terminálu. Parkovisko so 199 parkovacími miestami je k dispozícii 24 hodín denne.

</doc>
<doc id="453621" title="Čestná stráž Ozbrojených síl Slovenskej republiky" url="https://sk.wikipedia.org/wiki?curid=453621">
Čestná stráž Ozbrojených síl Slovenskej republiky

Čestná stráž Ozbrojených síl Slovenskej republiky (ČS OS SR) je útvar , ktorého hlavnou úlohou je (podľa vlastnej webstránky) zabezpečovanie štátno-protokolárnych akcií "vojenskými poctami pre štátnych a ústavných činiteľov SR, predstaviteľov vlád cudzích štátov, predstaviteľov Európskej únie a NATO." ČS OS SR vykonáva vojenské pocty, kladenie vencov, vojenské pohreby a rozlúčky. Pri výnimočných udalostiach ako sú oslavy SNP či Deň Ozbrojených síl SR predvádza svoj galaprogram." 
Čestná stráž je súčasťou Veliteľstva posádky Bratislava bývalých Síl výcviku a podpory Ozbrojených síl Slovenskej republiky. V tomto zaradení bola od reorganizácie OS SR 30. júna 2009. K 1. júlu 2014 bolo Veliteľstvo posádky Bratislava prevelené do priamej podradenosti Náčelníka Generálneho štábu Ozbrojených síl. Veliteľom ČS OS SR je od roku 2021 podplukovník Ing. Ján Polák.
Činnosť.
Čestná stráž sa v júni 2014 podieľala aj na inaugurácii prezidenta Andreja Kisku v bratislavskej Redute. Od 6. septembra 2016 Čestná stráž stráži tri zo štyroch štátnych symbolov, ktoré sa nachádzajú vo vestibule v budove Národnej rady SR: štátny znak, štátna vlajka a štátna pečať. Stráž bude vykonávaná každý pracovný deň počas zasadania parlamentu šiestimi vojakmi a jedným veliacim poddôstojníkom. Strážia v dvojiciach po jednej hodine, každých 20 minút si vymenia miesto. 
Velitelia.
28. septembra 2018 podplukovník Miloslav Arnold symbolicky odovzdal velenie svojmu nástupcovi Branislavovi Fraňovi, ktorý bol spolu s nadobudnutím funkcie k 1. októbru 2018 povýšená na podplukovníka.

</doc>
<doc id="453794" title="Ľubomír Svoboda" url="https://sk.wikipedia.org/wiki?curid=453794">
Ľubomír Svoboda

Generálporučík Ing. Ľubomír Svoboda (* 13. október 1961, Myjava) je slovenský generál. Od roku 2020 je Zástupca náčelníka Generálneho štábu OS SR. Predtým bol od 1. augusta 2017 veliteľ Vzdušných síl OS SR. Predtým bol od 1. júla 2012 do 31. júla 2013 veliteľom Síl výcviku a podpory Slovenskej republiky. Od augusta 2013 pôsobil ako náčelník štábu vo Veliteľstvo spoločných síl NATO.
Svobodovo povýšenie do druhej generálskej hodnosti, generálmajor schválila 13. decembra 2017 vláda. Prezident Andrej Kiska ho povýšil k 9. januáru 2018. 16. decembra 2020 vláda schválila Svobodovo povýšenie do hodnosti generálporučík. Preidentka Zuzana Čaputová ho do hodnosti vymenovala 28. januára 2021.

</doc>
<doc id="454049" title="Step (krajina)" url="https://sk.wikipedia.org/wiki?curid=454049">
Step (krajina)

Step je trávnatý bióm mierneho podnebného pásma s výrazne kontinentálnou klímou, kde je vegetačná doba kratšia ako 120 dní. V týchto oblastiach sa rozkladá na celkovej rozlohe viac ako 9 mil. km². Tunajšie podnebie sa vyznačuje horúcimi letami a chladnými zimami. V priebehu roka je tu nedostatok zrážok na rast stromov. Stepné pôdy bývajú veľmi úrodné a v súčasnosti sú stepi skultivované na poľnohospodársku pôdu.
Názov step vznikol v ruštine pre trávnaté formácie mierneho pásma.
Rozšírenie stepí.
Stepi pokrývajú rozsiahle územia vo vnútrozemí Eurázie, Severnej Ameriky. Na južnej pologuli sa vyskytujú v Argentíne. 
Čenkovská step je jediná step vyskytujúca sa na Slovensku.
Východoeurópske stepi.
Obdobie vegetačného pokoja je tu v zime a v lete. Obdobie vegetačného rozkvetu na jar a na jeseň. Leto býva veľmi suché a mnoho organizmov ho prečkáva v dormantných štádiách (anabióza, estivácia). Ročný úhrn zrážok sa pohybuje v rozmedzí 300 – 500 mm. Na severnej hranici s geobiómom opadavého listnatého lesa sa vytvorila prechodná lesostep. V dnešnej dobe sú tieto lesostepi premenené na ornú pôdu. Maďarská step, nazývaná pusta, je antropogénne podmienená step, pričom tu boli ľudskou činnosťou v priebehu dejín vyklčované stromy.
Stredoázijské stepi (celiny).
Zaberajú značné plochy v Kazachstane a siahajú až do Mongolska. Podnebie je tu extrémne kontinentálne a obdobie vegetačného pokoja tu trvá od septembra až do mája. V zime snehová pokrývka môže chýbať a tak je pôda na jar suchá a k vegetačnému rozvoju dochádza až v neskorom lete. Na horských chrbtoch zaberajú pozície horské lúčne stepi, ktoré s rastúcou nadmorskou výškou prechádzajú do brezových lesov a nakoniec sa menia na tajgu.
Severoamerické stepi (prérie).
Tunajšie podnebie má subhumidný charakter. Priemerné ročné úhrny zrážok sa pohybujú od 500 mm v chladnejších oblastiach až po 1 000 mm v teplejších oblastiach. Teploty sa znižujú od juhu na sever a zrážky ubúdajú od východu na západ. To spôsobilo rozčlenenie severoamerických stepí na štyri pásy prebiehajúce severojužným smerom. Od východu na západ sa tu vyskytujú: lesostep, dlhosteblová préria, zmiešaná préria a krátkosteblová préria.
V dlhosteblových prériách predstavuje ročný úhrn zrážok približne 600 – 1 000 mm. Časté požiare a kedysi veľké stáda bizónov znemožňovali rozmnoženie drevín. Dominujúcim druhom v dlhosteblovej prérii je 2 metre vysoká tráva fúzatka.
V prechodných zmiešaných prériách začínajú vysoké trávnaté porasty ustupovať nízkym trávnatým porastom. Tieto prérie sú využívané ako poľnohospodárska pôda.
Krátkosteblové prérie zaberajú územie na východnom okraji Rocky Mountains. Tunajšie podnebie je už arídne s úhrnom zrážok 300 – 450 mm. Pôdy sú gaštanové a prevláda tu nízka tráva.
Juhoamerické stepi (pampy).
Pampa sa rozkladá vo východnej Argentíne. V porovnaní so stepmi severnej pologule sú tu priaznivejšie klimatické podmienky. V zime sa tu prakticky nevyskytuje mráz. Zrážky sú taktiež relatívne vysoké 800 – 1 000 mm. V minulosti sa tu vyskytovali aj lesy, ale činnosťou človeka boli odstránené. V dnešnej dobe je pampa veľmi husto osídlená a využívaná na poľnohospodárstvo.
Zdroj.
Traví Biomy, Vilém Pavlů

</doc>
<doc id="454133" title="Pixar Animation Studios" url="https://sk.wikipedia.org/wiki?curid=454133">
Pixar Animation Studios

Pixar Animation Studios alebo iba Pixar je americké filmové štúdio venujúce sa tvorbe počítačovej animácie. Sídlo spoločnosti sa nachádza v Emeryville, Kalifornii v Spojených štátoch amerických. 
Pixar bol založený v roku 1979 spoluzakladateľom firmy Apple Stevom Jobsom. V roku 2006 bol kúpený spoločnosťou The Walt Disney Company. Okrem iných cien získalo štúdio 24 Oscarov, 6 Zlatých glóbusov a 3 ceny Grammy a ich zárobok činí celosvetovo 5.5 miliárd dolárov. Kritici ho označujú ako jedno z najlepších filmových štúdií všetkých čias. Štúdio je najznámejšie pre svoje celovečerné filmy, ktoré vytvára svojím softvérom RenderMan, ten slúži na generovanie vysoko kvalitných snímok. 20. apríla 2010 otvoril Pixar nové štúdio v centre Vancouveru v Kanade. Pomenovali ho Glenn McQueen Pixar Animation Center po kanadskom rodákovi Glennovi McQueenovi, ktorý pracoval pre Pixar a ktorý zomrel v roku 2002 na rakovinu. Bol mu venovaný film Hľadá sa Nemo. Štúdio má asi 2000 m2 a vyrába predovšetkým krátke filmy a televízne špeciály celovečerných filmov od  Pixaru.
V roku 2011 Pixar oslávil 25 rokov, v rovnakom čase bol do kín uvedený film Autá 2.

</doc>
<doc id="454143" title="Ačinsk" url="https://sk.wikipedia.org/wiki?curid=454143">
Ačinsk

Ačinsk () je mesto v Rusku, v Krasnojarskom kraji na Sibíri. Žije v ňom vyše 100-tisíc obyvateľov, je tak tretím najväčším mestom Krasnojarského kraja po Krasnojarsku a Noriľsku.
Leží na rieke Čulym a Transsibírskej magistrále; je preto dôležitým riečnym a železničným dopravným uzlom. Leží v oblasti Kansko-ačinskej hnedouhoľnej panvy, bohatej zásobárne hnedého uhlia a farebných kovov. Je tu preto rozvinutá energetika, ťažba a spracovanie hliníka.
Ačinsk je známy aj výrobou stavebných materiálov, najmä cementu, potravinárskym, textilným a obuvníckym priemyslom.
Dejiny.
Ačinsk bol založený v roku 1682, mestom sa stal o 100 rokov neskôr.

</doc>
<doc id="454203" title="Beatrix (Holandsko)" url="https://sk.wikipedia.org/wiki?curid=454203">
Beatrix (Holandsko)

Beatrix Vilhelmina Armgarda (* 31. január 1938, Baarn, Holandsko) bola od 30. apríla 1980 holandská kráľovná. 28. januára 2013 oznámila svoju abdikáciu v prospech syna, korunného princa Viliama Alexandra. Panovníčka abdikovala 30. apríla 2013, v Deň kráľovnej - Koninginnedag, ktorý je štátnym sviatkom Holandska.
Životopis.
Detstvo.
Beatrix sa narodila dňa 31. januára 1938 v paláci Soestdijk v Baarne ako najstaršia zo štyroch dcér holandskej kráľovnej Juliany a jej manžela Bernharda. Ešte ako dieťa musela spolu so svojou mladšou sestrou Irenou a rodičmi v roku 1940 emigrovať kvôli nacistickému vpádu. Najskôr odišli do Anglicka a o mesiac neskôr sa s matkou a sestrou presunuli do Ottawy v Kanade. Otec zostal počas vojny v Londýne s kráľovnou Wilhelminou.
Vzdelanie.
Do Holandska sa Trix, ako ju mnohí familiárne oslovujú, vrátila po skončení vojny 2. augusta 1945 a začala tu študovať na Bilthovene. Už predtým navštevovala škôlku i základnú školu v Kanade. V roku 1950 nastúpila Beatrix na Incrementum (časť Baarnského lýcea), kde o šesť rokov neskôr zmaturovala. Rok 1956 bol pre Beatrix kľúčovým, nielen že v danom roku zmaturovala, ale podľa holandskej ústavy sa v deň svojich osemnástych narodenín stala následníčkou trónu a členkou štátnej rady. V rovnakom roku sa zapísala na univerzitu v Leidene, kde navštevovala prednášky zo sociológie, práva, ekonómie, dejín parlamentu a ústavného práva. Neskôr tiež prednášky o kultúre Surinamu a Holadských Antil. Štúdiá ukončila v roku 1961, kedy spromovala a získala univerzitný titul. Počas štúdií navštívila mnoho európskych a medzinárodných organizácií.
Manželstvo.
Dňa 28. júna 1965 oznámili kráľovná Juliana a princ Bernhard v televíznom a rozhlasovom vysielaní zasnúbenie Beatrix s nemeckým diplomatom Clausom von Amsbergom, s ktorým sa zoznámila na lyžiarskej zjazdovke vo Švajčiarsku vo februári 1965. Snúbenec bol podrobený kritike kvôli svojmu pôvodu a spojením s nacistickým režimom, ale napokon v jeseni dostala Beatrix i súhlas parlamentu a mohla si Clausa vziať.
Svadba sa konala i napriek protestom obyvateľstva dňa 10. marca 1966 a Claus získal týmto zväzkom titul princa. Po svadbe sa sídlom novomanželov stal hrad Drakensteyn, kde Beatrix žila už od roku 1963. Claus si postupne získal priazeň holandského ľudu predovšetkým svojím láskavým humorom a príjemným vystupovaním. Naučil sa takmer dokonale holandský jazyk s drobným prízvukom. Hoci sa narodil ako nemecký aristokrat, preukazoval pokoru vo všetkých oblastiach života (napr. v roku 1997 nechcel oslavovať svoje narodeniny, pretože dátum sa prekrýval s pohrebom princeznej Diany). Používal zdravý rozum, osobný šarm a znášanlivosť, aby prekonal nepriateľstvo Holanďanov a získal si tak priazeň národa. Pre Clausa nebolo jednoduché zžiť sa s novým postavením a často trpel depresiami, kvôli čomu bol niekoľkokrát hospitalizovaný na psychiatrickej klinike. Zomrel v nedeľu 6. októbra 2002 vo veku 76 rokov. Šesť mesiacov ležal na jednotke intenzívnej starostlivosti kvôli problémami s dýchaním a srdcom. Lekári z Akademického centra v Amsterdame vydali vyhlásenie, že zomrel na Parkinsonovu chorobu a zápal pľúc.
Deti.
Spolu s manželom majú troch synov
Nástupníctvo.
Beatrix nastúpila na trón dňa 30. apríla 1980 po abdikácii svojej matky, kráľovnej Juliany a tento deň „Zrodenie novej kráľovnej“ je slávený ako štátny sviatok. Už po vojne ho vyhlásila za štátny sviatok kráľovná Juliana, pretože to bol deň jej narodenín. 
V roku 2009 počas osláv došlo k útoku na kráľovskú rodinu. Niekoľko ľudí vrátane atentátnika vtedy zomrelo, avšak z členov kráľovskej rodiny nebol nikto zranený.
Vo funkcii hlavy štátu vystupuje Beatrix od počiatku oveľa formálnejšie ako jej matka a vzhľadom na svoje vzdelanie si rýchlo získala i rešpekt občanov. Kráľovná pokračuje v politike svojej matky, je v neustálom kontakte s ministrami, štátnymi tajomníkmi, zmocnencami vlády, veľvyslancami a pod. Predsedá štátnej rade, pravidelne prijíma členov parlamentu a každý rok v septembri osobne zahajuje parlamentnú sezónu. O moc sa delí s vládou a parlamentom. Žiadny zákon nemôže nadobudnúť platnosť, pokiaľ ho kráľovná nepodpíše. Každý zákon však musí byť najprv schválený parlamentom.
28. januára 2013 oznámila, že 30. apríla 2013 abdikuje. Jej následníkom bude jej najstarší syn Willem-Alexander. O abdikácii kráľovná uvažovala už niekoľko rokov.
Súkromie.
Ku kráľovniným záujmom patrí jazda na koni a jachting. Rada hrá tenis a lyžuje. Jej najobľúbenejšou loďou je „De Groene Draeck“, ktorú dostala od štátu k svojím 18. narodeninám. Beatrix je nielen športovo, ale aj umelecky založená. Obľubuje sochy, maľby, balet a hudbu. Často navštevuje výstavy a diskutuje s umelcami. Sama sa venuje sochárstvu.

</doc>
<doc id="454261" title="Uhrovec (hrad)" url="https://sk.wikipedia.org/wiki?curid=454261">
Uhrovec (hrad)

Uhrovec (-normovaný názov; iné názvy: Uhrovský hrad, Uhrovecký hrad
) je zrúcanina hradu v južnej časti Strážovských vrchov, nad obcou Uhrovské Podhradie.
Dejiny.
Hrad bol postavený v polovici 13. storočia v nedostupnom teréne Nitrických vrchov. Neskororománska pevnosť onedlho prešla do rúk Matúša Čáka, po ktorom ho vlastnili napríklad Žigmund Luxemburský, Stibor zo Stiboríc. V období 15. a 16. storočia bohatí páni viedli početné majetkové spory o tento hrad, ktorý často menil majiteľov. Napokon pripadol rodu Zayovcov. Doba hospodárskej aktivity sa prejavila aj na stavebných úpravách hradu. 
Hrad sa vďaka svojej polohe neocitol v centre diania veľkých bojov, dokonca ho nezničili ani turecké vojská pri svojich nájazdoch. K jeho deštrukcii prispeli napokon samotní Zayovci, ktorí život sústredili do pohodlnejšieho kaštieľa v Uhrovci a na hrade udržiavali iba strážne a hospodárske objekty. Neskôr začali hrad Uhrovec využívať ako väznicu a v priebehu 18. storočia stratil svoju pôvodnú funkciu. Po požiari v júli 1848 hrad začal nezadržateľne pustnúť.
Napriek tomu sa však vďaka odľahlej polohe hradu zachovala jeho pomerne kompaktná ruina s peknými ukážkami vzájomného prepojenia viacerých slohových období.

</doc>
<doc id="454419" title="Nitriansky hrad" url="https://sk.wikipedia.org/wiki?curid=454419">
Nitriansky hrad

Nitriansky hrad je zachovalý hradný komplex v Nitre. Nachádza sa na hradnom vrchu v centre mesta vo výške , a vytvára výraznú dominantu mesta pod južnými výbežkami pohoria Tribeč. Pôvodne zaberal celú oblasť hradného kopca aj horného mesta, asi osem a pol hektára. Dominantou hradného areálu je Katedrála svätého Emeráma, biskupský palác a mohutné opevnenie s vystupujúcimi bastiónmi. Dnes na hrade sídli biskupský úrad.
Dejiny.
Hradný vrch bol svedkom najstarších slovanských dejín, keď sa tu koncom 8. storočia začalo formovať Nitrianske kniežatstvo. Výhodná poloha lokality, z troch strán chránenej riekou Nitrou, sa stala vhodným miestom na vybudovanie opevneného hradiska. Práve tu s veľkou pravdepodobnosťou stál Pribinov kostol, spojený s najstaršou písomnou zmienkou o meste, no i celom kniežatstve. 
Po začlenení Nitrianskeho kniežatstva do Veľkej Moravy sa mesto stalo sídelným centrom kniežaťa, ktorý hradisko ďalej rozširoval a opevňoval. Potvrdené písomné správy o hradisku pochádzajú z roku 871 a záznamy v Maurovej kronike z polovice 11. storočia už spomínajú baziliku svätého Emeráma, ktorá dodnes tvorí súčasť hradného komplexu. Ten sa z hradiska vyvinul pravdepodobne v čase formovania Uhorského kráľovstva, kedy bola Nitra dôležitým správnym centrom rovnomenného kniežatstva. Počas pustošivého vpádu Mongolov v roku 1241 stál na hradnom vrchu už opevnený hrad, ktorý odolal nájazdom útočníkov. K výraznému poškodeniu však došlo pri požiari počas obliehania hradu Přemyslom Otakarom II. v roku 1271, po ktorom bola nevyhnutná obnova kostola i opevnenia.
Hrad sa stal stredom záujmu panovníkov ako Matúš Čák Trenčiansky, Žigmund Luxemburský alebo Matej Korvín, ktorého vojsko hrad v roku 1465 spustošilo. Opevnenie bolo opäť zosilnené počas tureckých nájazdov na územie južného Slovenska v 16. storočí, kedy bol vybudovaný aj renesančný hradný palác a nová vnútorná hradná brána. Napriek dobrému obrannému systému sa v roku 1663 na krátky čas Turkom podarilo hrad ovládnuť a následne sa pristúpilo k prebudovaniu celého obranného systému. Na začiatku 18. storočia bol prestavaný aj tzv. horný kostol a pribudol biskupský palác. 
Súčasný stav.
Množstvo úprav, opevňovacích a rekonštrukčných prác počas stáročí úplne zmenili pôvodný vzhľad hradu. Najbližšie k pôvodnému vzhľadu má len bazilika svätého Emeráma z prvej polovice 13. storočia, časť hradného múru a horný gotický kostol z prvej polovice 14. storočia a vnútorná hradná brána zo 16. storočia. Takmer pôvodný vzhľad majú len zachovalé stavby z konca 17. a z 18. storočia. 

</doc>
<doc id="454696" title="Adriana Kučerová" url="https://sk.wikipedia.org/wiki?curid=454696">
Adriana Kučerová

Adriana Kučerová (* 24. február 1976, Lučenec) je slovenská operná speváčka, sopranistka.
Kariéra.
Vyštudovala Vysokú školu múzických umení v Bratislave a "Conservatoire national supérieur de musique et de danse de Lyon" vo Francúzsku. Absolvovala viaceré medzinárodné súťaže a je laureátkou napríklad European Music Prize for Youth v Hamburgu (2001) či Internationale Sommer Akademie Prag-Wien-Budapest (2002). K najvýznamnejším oceneniam patrí absolútne víťazstvo a štyri ďalšie ocenenia na prestížnej medzinárodnej súťaži Hanns Gabor Belvedere vo Viedni v roku 2005. 
Napriek svojmu nízkemu veku Adriana vystupovala na mnohých medzinárodne uznávaných miestach, ako napríklad: Munich State Opera, Glyndebourne Festival &amp; Touring Opera, Dallas Opera, Teatro Carlo Felice Genova, Theater an der Wien, Santa Cecilia v Ríme, Berlin State Opera, Opera de Bastille v Paríži, Teatro alla Scala, Salzburg Mozart Wochen, Houston Grand Opera, Maggio Musicale Fiorentino, Salzburg Festival, Ravenna Festival a spolupracovala s dirigentmi, ako sú Daniel Barenboim a Vladimir Jurowski.

</doc>
<doc id="454859" title="Anona mäkkoostnatá" url="https://sk.wikipedia.org/wiki?curid=454859">
Anona mäkkoostnatá

Anona mäkkoostnatá (lat. "Annona muricata"; plod, príp. aj rastlina, sa ľudovo nazýva quanabana, guanabana, veľký/ostnatý corossol, ostnatý cachiman, graviola, soursop) je rastlina z čeľade anonovité. 
Charakteristika.
Je to malý, bohato rozvetvený strom, vysoký 3-8 m. Plod má podobu zelenej 20-30 cm dlhej pretiahnutej gule s mäkkými ostňami.
Pochádza pravdepodobne z karibských Antíl, Strednej Ameriky a severnej Južnej Ameriky. V súčasnosti sa vyskytuje aj v Ázii, Oceánii a Afrike.
Zdravotné účinky.
Neurotoxicita.
Memorial Sloan-Kettering Cancer Center upozorňuje že, "alkaloidy extrahované z anony môžu spôsobovať neurologické poruchy". Zlúčenina annonacin, ktorá je obsiahnutá v dužine a semenách annony, je silný neurotoxín spájaný s neurodegeneratívnymi chorobami a výskum naznačuje vzťah medzi konzumáciou plodov annony a atypickou formou Parkinsonovej choroby práve vzhľadom na vysoký obsah annonacinu.
V roku 2010 francúzska agentúra pre bezpečnosť potravín, Agence française de sécurité sanitaire des produits de santé, vyhlásila, že vzhľadom na výsledky dostupných výskumov "nie je možné potvrdiť, že pozorované prípady atypického Parkinsonovho syndrómu ... sú previazané na požitie Annona muricata," dovolávajúc sa nových štúdií možných negatívnych účinkov na ľudské zdravie.
Alternatívna liečba rakoviny.
Memorial Sloan-Kettering Cancer Center zaradilo liečby rakoviny ako jednu z "domnelých využití" annony. Podľa Cancer Research UK, "Mnoho stránok na internete inzeruje a podporuje kapsuly annony ako liek na rakoviny, ale žiadna z nich nie je podporovaná žiadnou serióznou vedeckou organizáciou zaoberajúcou sa rakovinou" a "neexistuje žiaden dôkaz ktorý by preukazoval že annona je účinným liekom na liečbu rakoviny" a nadväzujúc na to ju nepodporujú jej použitie ako lieku na rakovinu.
Federal Trade Commission v Spojených štátoch amerických stanovila, že "neexistujú žiadne vierohodné vedecké dôkazy" o tom, že výťažok z annony predávaný firmou Bioque Technologies "môže predchádzať, vyliečit alebo liečiť akýkoľvek typ rakoviny".
Cancer Research UK taktiež vydal stanovisko ohľadom údajného lieku na rakovinu ktoré obsahovalo aj tieto vety: "Celkovo možno povedať, že neexistuje žiadny dôkaz, že Annona funguje ako liek na rakovinu. V laboratórnych podmienkach extrakt z annony môže zabiť niektoré typy rakoviny pečene a buniek karcinómu prsníka, ktoré sú rezistentné na určité chemoterapeutickej lieky. Ale nie sú žiadne štúdie veľkého rozsahu u ľudí. Takže zatiaľ nevieme, či to môže fungovať na liečbu rakoviny alebo nie. Mnoho stránok na internete inzeruje a podporuje kapsuly annony ako liek na rakoviny, ale žiadna z nich nie je podporovaná žiadnou serióznou vedeckou organizáciou zaoberajúcou sa rakovinou Nepodporujeme použitie annony na liečbu rakoviny."
V roku 2008, súdny spor týkajúci sa predaja Triamazonu, produktu z annony v Spojenom kráľovstve (UK), vyústil do odsúdenia osoby v trestnom konaní v súlade s UK Cancer Act, ponúkajúc ľudom vyliečenie z rakoviny. Hovorca rady, ktorá iniciovala konanie uviedol, že "je rovnako dôležité teraz ako to vždy bolo aby boli ľudia chránení pred tými čo predávajú neoverené produkty s falošnými tvrdeniami ohľadom ich účinkov."
Použitie v prírodnej medicíne.
Listy a semená sa dlho používali ako prostriedky proti (okrem iného) parazitom, vysokému krvnému tlaku a rakovine. Semená sú emetiká. Semená aj odvary z listov sa používajú proti všiam. Kvety sa používajú ako antispazmodikum, pektorálium a na zmiernenie kataru. Listy sa používajú ako sudoriferum, antispazmodikum, emetikum a ako prostriedok na privodenie spánku. V Karibiku sa verí, že položenie listov rastliny na posteľ pod spiacu osobu s horúčkou do nasledujúceho rána odstráni horúčku. Odvary z listov sa používajú ako obklady proti zápalom a napuchnutým nohám. Zrelý plod má mať antiskorbutické a antihelmintické účinky. Dužina sa používa ako obklad proti roztočom z čeľade Trombiculidae. Nezrelý usušený plod sa používa proti hnačke. 

</doc>
<doc id="454983" title="Vojenské spravodajstvo" url="https://sk.wikipedia.org/wiki?curid=454983">
Vojenské spravodajstvo

Vojenské spravodajstvo je vojenská spravodajská služba Slovenskej republiky, ktorá plní úlohy spravodajského zabezpečenia obrany, obranyschopnosti a bezpečnosti Slovenskej republiky v pôsobnosti Ministerstva obrany SR.
Vznikla 1. januára 2013 spojením dovtedy dvoch samostatných organizácii: Vojenská spravodajská služba (VSS; vojenská rozviedka) a Vojenské obranné spravodajstvo (VOS; vojenská kontrarozviedka). 
VS dočasne riadi námestník riaditeľa Juraj Štefanka. 16. septembra 2020 minister obrany Jaroslav Naď oznámil, že sa riaditeľom Vojenského spravodajstva stane Róbert Kleštinec. Predošlý riaditeľ, generál Ján Balciar, 23. marca 2020 oznámil, že vo funkcii na vlastnú žiadosť končí. Balciar bol riaditeľom VS od 15. apríla 2016, je bývalý 1. zástupca Náčelníka Generálneho štábu, ktorý má skúsenosti aj z Policajného zboru a iných spravodajských útvarov bezpečnostnej komunity SR.
Dejiny Vojenského spravodajstva.
Vznik Vojenského spravodajstva patril do programového vyhlásenia druhej vlády Roberta Fica z mája 2012 v ktorom bolo uvedené „Vláda navrhne zlúčenie vojenských spravodajských služieb a efektívnejšie mechanizmy kontroly spravodajských služieb a ostatných zložiek pracujúcich spravodajskými metódami“. Poslanci Národnej rady zákon schválili 19. septembra 2012 84 hlasmi, prezident Ivan Gašparovič ho podpísal 5. októbra 2012.
Ficov kabinet sa tiež „zaviazal zamedziť úniku utajovaných materiálov a zabezpečiť rast dôveryhodnosti tajných služieb“. Spojenie služieb bolo kritizované opozíciou, podľa nej zlúčenie tieto výsledky neprinesie. Podľa odhadov ministra obrany Martina Glváča (SMER-SD) z roku 2012 malo zjednotenie vojenského spravodajstva priniesť až 19% úspory v roku 2014.
Prvým riaditeľom Vojenského spravodajstva sa 1. januára 2013 stal Ľubomír Skuhra, dovtedajší riaditeľ Vojenského obranného spravodajstva. Jeho námestníkom je Róbert Tibenský, nominant Radičovej vlády na post riaditeľa VSS. Ľubomír Skuhra mal svoju kariéru začínať v kriminálnej polícii, počas Lexových časov pôsobil v SIS a mal pracovať aj pre Colný kriminálny útvar.
Koncom apríla 2021 Ministerstvo obrany oznámilo, že pripravuje novelu, ktorá by Vojenskému spravodajstvu umožniť „efektívnejšie plniť úlohy“. Pripomienkovacie konanie by malo byť v júli alebo auguste 2021.

</doc>
<doc id="454993" title="Mor ho!" url="https://sk.wikipedia.org/wiki?curid=454993">
Mor ho!

Mor ho! je hrdinska báseň, ktorú napísal Samo Chalupka v roku 1864. Spája folklórnu inšpiráciu s patetickým historizmom.
Obsah.
Rímsky cisár („cár“) si rozložil tábor v Panónii pri hraniciach so slovenským (slovänským) územím. „Slovänský rod“ k cisárovi posiela domácich poslov - junákov. Títo mu ponúkajú chlieb, soľ, mierové posolstvo od rady starších, varujú ho, aby sa nesnažil podmaniť si Slovänov (lebo Slovänom sa vraj vždy podarilo oslobodiť sa z nadvlády), a informujú ho, že Sloväni sú pohostinní, ale ak treba vedia aj nevzdať sa a intenzívne bojovať. Cisár ponuku na mier odmieta a odpovedá, že si Slovänov prišiel podmaniť (zotročiť). Slovänskí junáci sa nato na cisára s mečmi v ruke vrhnú so svorným výkrikom Mor ho!. V boji proti presile junáci zomierajú s dobrým pocitom, že sa len tak nevzdali. Cisár si nato prezerá bojové pole a hanbí sa z porážky junákov tešiť, lebo vidí, že na zemi leží viac mŕtvych jeho vojakov ako junákov.
Charakteristika.
Báseň romantickým spôsobom vyjadruje ducha demokratickosti a hlbokého vlastenectva ľudu. V strede pozornosti sú dve protikladné idey a svety: jednak túžba po mieri, slobode a rovnoprávnosti, krásna vlasť s hrdými obyvateľmi a jednak násilie, zotročovanie a výbojnosť. Slováci padajú za vznešené ideály a sú morálnymi víťazmi; Rimania naopak zostávajú s hanbou otrokára.
Na zvýraznenie demokratického ducha básne Chalupka zvolil ako umeleckú formu prístupnú formu ovplyvnenú ľudovou slovesnosťou, ľudový jazyk a sylabický rytmus.
Motivácia básne.
Motívom na napísanie básne boli Šafárikove "Slovanské starožitnosti" a jeho ďalšia kniha "Dejiny slovanskej reči a literatúry" z roku 1826, v ktorej Šafárik píše o ozbrojenom boji Lemiakov (t.j. Limigantov), ktorých Chalupka považuje za slovanské kmene, proti rímskemu cisárovi Constantiovi II., ktorý vtrhol do Panónie, v roku 358 po Kr. 
Autor sa k svojej básni v časopise Sokol v roku 1864 vyjadril nasledovne: "Pravú ale príčinu cisárovej zloby proti Slovenom vidím ja v slovenskej slobodomyseľnosti. Čože mohlo Rímu, všetky národy zotročujúcemu, byť nebezpečnejšie a tak aj nenávidenejšie ako zásada obecnej slobody a rovnoprávnosti, ktorú tej doby, okrem Slovenstva, u žiadneho národa nenalézame. Slovenia zbrojou dobyli si slobody a vyhnali si svojich pánov. Ten príklad mohol nakaziť aj iné, najmä slovanské národy, po okolných krajinách Rímu poddané. Preto žiadal cisár od pokojných Slovenov, čo nežiadal ani od lúpežných Kvádov a Jasov, aby ďaleko odsťahovali sa od pomedzia rímskeho."
Význam.
Báseň bola podnetom vlasteneckého nadšenia vrstovníkov Chalupku aj neskorších generácií (študentský spolok v Kežmarku v roku 1912, počas SNP v povstaleckých novinách, nápisy na bojovej technike).

</doc>
<doc id="455515" title="VK Chemes Humenné" url="https://sk.wikipedia.org/wiki?curid=455515">
VK Chemes Humenné

VK Chemes Humenné alebo ŠK Chemes Spišská Nová Ves je slovenský volejbalový klub z Humenného, ktorý vznikol v roku 1996. Je 4-násobný majster Slovenska a 3-násobný víťaz Slovenského pohára. Hrá najvyššiu domácu súťaž, Volejbalovú extraligu mužov, a tiež Stredoeurópsku ligu. Súčasťou klubu je aj "B" družstvo, ktoré je účastníkom 1. ligy skupiny Východ.
História.
Klub vznikol 12. júna 1996 pod názvom "Linda Chemes Humenné". Nadviazal na históriu volejbalu v Humennom, ktorá sa datuje od 30. rokov 20. storočia a ktorá bola reprezentovaná klubmi ako "TJ Sokol", "TJ Tatran", "Chemko", "LCHZZ" a dlhú dobu "Chemlon". Družstvo mužov je nepretržite od vzniku stálym účastníkom najvyššej slovenskej ligy, pričom v sezóne 2007/08 získalo svoj prvý majstrovský titul. 
Úspechy.
Najvyššia slovenská súťaž:
Slovenský pohár:
Česko-slovenský pohár:
Európske súťaže.
Pohár CEV:
Vyzývací pohár CEV:
Stredoeurópska liga:
Súpiska.
Súpiska na sezónu 2014/15:

</doc>
<doc id="455687" title="VKP Bratislava" url="https://sk.wikipedia.org/wiki?curid=455687">
VKP Bratislava

VKP Bratislava je slovenský volejbalový klub z Bratislavy. Vznikol v roku 1946 pod názvom "TKNB Bratislava". Je 11-násobný majster Slovenska, 3-násobný majster Česko-Slovenska a 7-násobný víťaz Slovenského pohára. Momentálne (2012) hrá najvyššiu domácu súťaž, Volejbalovú extraligu mužov. 
História.
"TKNB Bratislava" (Telovýchovný klub národnej bezpečnosti) vznikol vo februári 1946. Sídlil na ihrisku ŠK Bratislava v Petržalke. V klube bolo viacero oddielov, medzi ktoré patril aj ten volejbalový. V roku 1948 sa TKNB premenoval na "Sokol ZNB Bratislava" a od tohoto roku sa klub pravidelne zúčastňoval Majstrovstiev Česko-Slovenska. V súťaži obsadzoval 3. až 5. miesto a bol stálym majstrom Slovenska. V sezóne 1953/54 a 1959/60 hral klub, vtedy už pod názvom ČH, prvú celoštátnu ligu, ale ani raz sa mu nepodarilo v súťaži udržať. Od roku 1974 sa začala slávna éra aj medzinárodne úspešného mužského klubu, z čoho pramenili 3 česko-slovenské tituly a víťazstvá v Európskom pohári majstrov v roku 1979 a Pohári víťazov pohárov v roku 1981.
V roku 1990 prišlo k zmene názvu na "ŠKP Bratislava" a v roku 1992 na VKP Bratislava, kedy sa schválili aj nové stanovy klubu. V roku 2012 sa klub spojil so Spartakom Myjava a vytvorili tím s názvom "Spartak VKP Myjava".
Úspechy.
Najvyššia česko-slovenská súťaž:
Najvyššia slovenská súťaž:
Slovenský pohár:
Česko-slovenský pohár:
Európske súťaže.
Európsky pohár majstrov:
Pohár víťazov pohárov:
Top Teams Cup:
Pohár CEV:
Vyzývací pohár CEV
Stredoeurópska liga:

</doc>
<doc id="455713" title="VK Slávia EU Bratislava" url="https://sk.wikipedia.org/wiki?curid=455713">
VK Slávia EU Bratislava

VK Slávia EU Bratislava je slovenský volejbalový klub z Bratislavy. Celý názov znie Volejbalový klub Slávia Ekonomická univerzita Bratislava a vznikol v roku 1952 pod názvom "VŠ Slávia Bratislava". Je 18-násobný majster Slovenska, 9-násobný majster Česko-Slovenska a 14-násobný víťaz Slovenského pohára. Hrá najvyššiu domácu súťaž, Volejbalovú extraligu žien, a tiež Stredoeurópsku ligu. 
História.
Klub vznikol v roku 1952 ako tím Univerzity Komenského. V roku 1966 získal svoj prvý majstrovský titul ČSR, ktorý v nasledujúcich dvoch ročníkoch zopakoval. Popri úspešných sezónach v česko-slovenskej lige v 70. rokoch, keď získal klub ďalšie 2 tituly, pribudli úspechy aj v európskych súťažiachvíťazstvo v Pohári víťazov pohárov v roku 1976. Klub bol úspešný aj na prelome 80. a 90. rokov a úspešne pokračoval aj po rozdelení Česko-Slovenska v slovenskej extralige, keď získal prvé 3 tituly majstra Slovenska. V roku 1999 sa klub odštiepil od univerzity a vzniklo občianske združenie VK Slávia UK Bratislava.
Mužská zložka existovala v klube do roku 1994.
Úspechy.
Najvyššia česko-slovenská súťaž:
Najvyššia slovenská súťaž:
Slovenský pohár:
Česko-slovenský pohár:
Európske súťaže.
Európsky pohár majstrov:
Liga majstrov CEV
Pohár víťazov pohárov:
Top Teams Cup:
Vyzývací pohár CEV:
Stredoeurópska Interliga
Stredoeurópska liga:

</doc>
<doc id="455832" title="FbO Florko Košice" url="https://sk.wikipedia.org/wiki?curid=455832">
FbO Florko Košice

FbO Florko Košice je slovenský florbalový klub z Košíc. Vznikol v roku 2005. Je to majster Slovenska z roku 2014 a niekoľkonásobný medailista z extraligy mužov. Hrá najvyššiu domácu súťaž, extraligu mužov. 
Klub pri svojej premiérovej účasti v európskych súťažiach organizoval finálový turnaj Euroflorbalového pohára, na ktorom skončil domáci tím na 5. mieste. Ďalší slovenský účastník a aktuálny majster SlovenskaŠK 1. FBC Trenčín, skončil o priečku vyššie. 
Úspechy.
Slovenská extraliga mužov:

</doc>
<doc id="455993" title="FaBK ATU Košice" url="https://sk.wikipedia.org/wiki?curid=455993">
FaBK ATU Košice

FaBK ATU Košice (celý názov: "Florbalový a bedmintonový klub Akademik Technická univerzita Košice") je slovenský florbalový klub z Košíc. Vznikol v roku 2000. Je majster Slovenska z roku 2016 a niekoľkonásobný medailista najvyššej súťaže mužov. Od roku 2002 hrá nepretržite najvyššiu domácu súťaž, Slovenskú extraligu mužov. Okrem družstva seniorov má klub aj tímy juniorov, dorastencov, žiakov a prípravku. Klubové farby sú čierna a biela.
História.
Klub sa prvýkrát zúčastnil florbalového turnaja v roku 2000. V sezóne 2001/02 pôsobil v košickej Vysokoškolskej lige. O rok neskôr sa už zúčastnil najvyššej slovenskej florbalovej ligy, vtedy pod názvom "Victory Sport Extraliga". V rokoch 2002 až 2007 v nej zakaždým získal medailu.
Úspechy.
Slovenská extraliga mužov:
Slovenská extraliga juniorov:

</doc>
<doc id="456046" title="Námestie Franza Liszta" url="https://sk.wikipedia.org/wiki?curid=456046">
Námestie Franza Liszta

Námestie Franza Liszta je námestie v Bratislave v mestskej časti Staré Mesto.
Do 22. apríla 1992 malo názov Dimitrovovo námestie podľa Georgiho Dimitrova (1882 – 1949), bulharského komunistického vodcu. Následne získalo názov Predstaničné námestie. Súčasný názov získalo 1. augusta 2012, na počesť uhorského hudobného skladateľa Franza Liszta (1811 – 1886), ktorý v Bratislave koncertoval v paláci Leopolda De Pauliho.V blízkosti dnešného námestia bola v roku 1899 tiež Liszt Ferenc utca, dnešná Čajkovského ulica. Zmena mena bola odsúhlasená mestským zastupiteľstvom v júni 2012. Staromestskí poslanci zmenu odobrili v novembri 2011, uskutočnenie bolo plánované na marec 2012. Zmena mena sa oficiálne uskutočnila k 1. augustu 2012. K 3. septembru 2012 bola Dopravným podnikom Bratislava premenovaná aj zastávka MHD.

</doc>
<doc id="456057" title="HBK Nitrianski rytieri Nitra" url="https://sk.wikipedia.org/wiki?curid=456057">
HBK Nitrianski rytieri Nitra

HBK Nitrianski rytieri Nitra je slovenský hokejbalový klub z Nitry. Vznikol v roku 2010 a je 5-násobný majster Slovenska. Hrá najvyššiu domácu súťaž, Slovenskú extraligu mužov. Okrem seniorov funguje v klube aj juniorské družstvo do 19 rokov, ktoré hrá Extraligu juniorov do 19 rokov.
V roku 2011 klub zorganizoval najväčší hokejbalový turnaj na Slovenku, ktorý sa koná pravidelne každý rok. Tím mužov na ňom skončil v kategórii mužov na 3. mieste.
Úspechy.
Slovenská extraliga:
Československý superpohár:
Európske súťaže.
Európsky pohár:

</doc>
<doc id="456063" title="ŠHBK Ružinov Bratislava" url="https://sk.wikipedia.org/wiki?curid=456063">
ŠHBK Ružinov Bratislava

ŠHBK Ružinov Bratislava je slovenský hokejbalový klub z Bratislavy. Vznikol v roku 1984 pod názvom "Sibírska SBD II". V najvyššej česko-slovenskej súťaži sa prvýkrát predstavil v roku 1990. Je to 15-násobný majster Slovenska a raz aj Česko-Slovenska, čo z neho robí najúspešnejší hokejbalový klub na Slovensku. Hrá najvyššiu domácu súťaž, Slovenskú extraligu mužov, od začiatku jej založenia. Okrem seniorov funguje v klube aj juniorské družstvo do 19, do 16 a do 14 rokov, ktoré hrajú Extraligu juniorov v príslušných vekových kategóriách.
Prenikavý úspech sa klubu podaril v rokoch 1996, 1997, 2001 a 2002, kedy vyhral Európsky pohár klubov. Pridal k nim aj 5 strieborných umiestnení.
Úspechy.
Majstrovstvá SSR:
Slovenská hokejbalová extraliga mužov:
Majstrovstvá ČSFR:

</doc>
<doc id="456113" title="LG ABhokej Bratislava" url="https://sk.wikipedia.org/wiki?curid=456113">
LG ABhokej Bratislava

LG ABhokej Bratislava je slovenský hokejbalový klub z Bratislavy. Označenie LG znamená skratku dvoch bratislavských ulícLadislava Dédera a Guothovej. Klub vznikol v roku 1981 pod názvom "L. Guerera Bratislava" a súťažne začal hrať v roku 1982, kedy vznikla prvá oficiálna hokejbalová súťaž. Patrí medzi najstaršie slovenské hokejbalové kluby. Je to 7-násobný majster Slovenska a víťaz 6 ročníkov 1. Bratislavskej ligy, čo z neho robí po ŠHBK Ružinov Bratislava druhý najúspešnejší hokejbalový klub Slovenska. Okrem toho je niekoľkonásobný víťaz prestížnych turnajov, ako sú Mamut Cup, Pohár Večerníka či Pohár SNP. Hrá najvyššiu domácu súťaž, Slovenskú extraligu mužov. 
Okrem seniorov a juniorského družstvo do 19, ktoré hrá Extraligu juniorov do 19 rokov, funguje v klube aj ženský tím, ktorý je 2-násobným majstrom Slovenska.
Prenikavý úspech sa klubu podaril v roku 2000, kedy vyhral Európsky pohár klubov. Pridal k nim aj 3 strieborné umiestnenia.
Úspechy.
Majstrovstvá SSR:
Slovenská hokejbalová extraliga mužov:
1. Bratislavská liga:
Majstrovstvá Slovenska:
Európske súťaže.
Európsky pohár:

</doc>
<doc id="456116" title="Walking Dead (seriál)" url="https://sk.wikipedia.org/wiki?curid=456116">
Walking Dead (seriál)

Walking Dead je americký post-apokalyptický hororový dramatický televízny seriál. Vytvoril ho Frank Darabont na základe komiksovej predlohy "The Walking Dead". Momentálne sa vysiela jeho desiata séria. Hlavný hrdina Rick Grimes (Andrew Lincoln), ktorý sa prebudí z kómy do post-apokalyptického sveta, kde dominujú mäsožravé zombie (chodci) chce nájsť svoju manželku (Lori) a syna (Carla). Pritom stretáva mnoho ďalších preživších. 
The Walking Dead bol prvýkrát vysielaný na AMC 31. októbra 2010 v Spojených štátoch. 13. januára 2018 bola potvrdená deviata séria, v ktorej showrunnera Scotta Gimpla nahradla Angela Kang. Vysielať sa začala 7. októbra 2018. 4. februára 2019 bola potvrdená desiata séria.
Dej.
1. séria (2010).
Rick Grimes (Andrew Lincoln) je vyslaný na zásah spolu s jeho partnerom Shanom Walshom (Jon Bernthal), no Ricka postrelia a upadne do kómy. Po čase sa zobudí do prekupnutej apokalypsy a stretne Morgana Jonesa (Lennie James), ktorý mu objasní nebezpečných chodcov. Rick odcestuje hľadať svoju rodinu do Atlanty, kde však zistí, že mesto je zamorené chodcami. Glenn Rhee (Steven Yeun) zachráni Ricka a predstaví ho svojej skupine, ktorá kempuje neďaleko mesta. Tu zistí, že jeho žena Lori (Sarah Wayne Callies) a syn Carl (Chandler Riggs) sú nažive spolu so Shanom. Rick a Shane majú rozdielny názor na návrat do mesta, kam sa nakoniec Rick vydá po zásoby a taktiež doviesť naspäť Merla Dixona (Michael Rooker) spolu s Merlovym bratom Darylom (Norman Reedus) a ďalšími. Potom, čo kemp prepadnú chodci, Rick a Shane presvedčia skupinu aby sa vydala do Centra pre kontrolu chorôb (CDC) v Atlante. Tam sa nakrátko usadia popri poslednom zamestnancovi, ktorému sa nepodarilo vyvinúť protilátku, dokedy centrum nepodstúpi samodeštrukciu.
2. séria (2011-2012).
Počas hľadania zásob na diaľnici sa stratí dcéra Carol Pelletierovej (Melissa McBride) a Carla nešťastím postrelia, čo prinúti skupinu pretrvať na neďalekej farme veterinára Herhela Greena (Scott Wilson). Hershel zachráni Carlovi život a skupina sa s Hershelovou rodinou snaží spolunažívať, no tajomstvá a nezhody vytvárajú medzi nimi napätie. Rick sa dozvedá o Lorinom ľúbostnom pomere so Shanom a o jej novozistenom tehotenstve, čo vytvorí priepasť medzi Rickom a Shanom.
Časom nájdu v stodole zbierku chodcov, prevažne Hershelových priateľov a rodinu, no aj Carolinu stratenú dcéru. Rozčúlený Shane chodcov vypustí a skupina chodcov vystrieľa. Chvíľu na to, stretnutie s inou nepriateľskou skupinou vyústi do prestrelky a následného mučenia jedného zo zajatcov, čo je reakciou na novú hrozbu. Shane sa nakoniec samovoľne rozhodne zajatca zabiť bez vedomia skupiny. Shane sa pokúsi prevziať velenie skupiny a Ricka odláka aby ho zabil, no sám Shane zomiera. Potýčka privolá hordu chodcov, ktorí zaplavia farmu, čo skupinu rozdelí. Skupina sa opäť stretne a Rick im oznámi, čo sa dozvedel v CDC - že nakazený je každý a premení sa po smrti aj ak nie je pokúsaný chodcom.
Fear the Walking Dead.
Od 23. augusta 2015 vysiela AMC seriál "Fear the Walking Dead", ktorý sleduje priebeh apokalypsy od jej vypuknutia. Premiérové časti sú súbežne vysielané aj na lokálnej stanici AMC v českom jazyku.
Ocenenia.
Seriál bol nominovaný na viaceré ocenenia, z ktorých niektoré aj získal. V roku 2010 – 2012 získal cenu Emmy Award

</doc>
<doc id="456117" title="HBC ALPIQ Kladno" url="https://sk.wikipedia.org/wiki?curid=456117">
HBC ALPIQ Kladno

HBC ALPIQ Kladno je popredný český hokejbalový klub z Kladna. Klub vznikol v roku 1990 pod názvom "HBC Rangers Kladno". Je 6-násobný majster Česka a víťaz Českého pohára. Momentálne (2012) hrá najvyššiu domácu súťaž, FORD CREDIT Extraligu hokejbalu. Okrem "A" družstva seniorov má klub aj družstvo "B", ktoré hrá v 1. národnej hokejbalovej lige.
Velký úspech sa klubu podaril v roku 2008, kedy vyhral Európsky pohár klubov. Pridal k nim aj 2 bronzové umiestnenia. V roku 2004 túto európsku súťaž aj organizoval; a skončil na nej na 3. mieste.
Úspechy.
Majstrovstvá Česka/Extraliga:
Česká hokejbalová extraliga:
Český pohár:
Československý superpohár:
Európske súťaže.
Európsky pohár:

</doc>
<doc id="456270" title="Bebe (umelkyňa)" url="https://sk.wikipedia.org/wiki?curid=456270">
Bebe (umelkyňa)

Bebe, rodným menom María Nieves Rebolledo Vila, (* 9. máj 1978, Valencia de Alcántara Španielsko) je španielska speváčka, hudobná skladateľka, koncertná umelkyňa a herečka. V roku 2005 dosiahla hlavnú cenu „Latin Grammy Awards“. Pochádza z rodiny folklórnych tanečníkov. Rodičia boli členmi extremadúrskeho folklórneho súboru Surberina. Od roku 1996 študovala dramatické umenie.
Jej prelomový album vyšiel pod názvom „Pafuera Telarañas“. Dosiahla ním medzinárodnú popularitu potom ako vyhrala cenu „Best New Artist Award“ v roku 2005 v rámci „Latin Grammy Awards“. Celkovo bola na Latin Awards nominovaná päťkrát. Prvý singel z albumu „Malo“ dosiahol svetovú popularitu. Ďalšou úspešnou skladbou z tohto albumu je „Siempre me quedará“. V marci 2010 porodila svoju prvú dcéru menom Candela.

</doc>
<doc id="456277" title="Občiansky preukaz (Slovensko)" url="https://sk.wikipedia.org/wiki?curid=456277">
Občiansky preukaz (Slovensko)

Občiansky preukaz je verejná listina, ktorou občan Slovenskej republiky preukazuje svoju totožnosť, štátne občianstvo a ďalšie údaje v ňom uvedené.
Forma.
V období pred Nežnou revolúciou a niekoľko rokov po nej mal podobu malej knižky s dostatkom voľného miesta na rôzne prípadné záznamy. Od zrušenia týchto "knižiek" mal podobu papierovej kartičky (rozmermi väčšej ako platobná karta) zaliatej do fólie s fotografiou a základnými údajmi. Dňom 1. júla 2008 začali pracoviská polície vydávať občianske preukazy nového vzoru vo veľkosti platobnej karty; takisto s fotkou a základnými údajmi.
Právna úprava.
Občianske preukazy sú legislatívne upravené v zákone č. 224/2006 Z.z. o občianskych preukazoch a o zmene a doplnení niektorých zákonov. Podľa tohto zákona platí predovšetkým:
Ďalej zákon uvádza okrem iného, že občiansky preukaz:
Občianske preukazy s čipom.
Podľa informácií z februára 2013 sa do konca roka 2013 mali začať vydávať občianske preukazy so zabudovaným čipom. Pôvodný termín ich zavedenia bol december 2012, ale nutné testy a „elektronické služby s tým súvisiace“ neboli uskutočnené v potrebných termínoch. Čipy by mali obsahovať informácie o vlastníkovi OP „vrátane jeho krvnej skupiny, dosiahnutého vzdelania, ale aj elektronického podpisu. Po zmene trvalého bydliska či priezviska by stačilo nové údaje nahlásiť alebo zmeniť cez internet“. Elektronické preukazy sa začali vydávať od 2. decembra 2013. Podľa správ z 6. decembra o ich vydanie požiadalo vyše 10 000 ľudí a 500 preukazov bolo už vydaných. Približne tretina ľudí využila možnosť k občianskemu preukazu pridať overený podpis.

</doc>
<doc id="456313" title="Milena Minichová" url="https://sk.wikipedia.org/wiki?curid=456313">
Milena Minichová

Milena Minichová (* 12. február 1982, Košice, ČSSR) je slovenská divadelná a filmová herečka.
Život.
Narodila sa v Košiciach. Navštevovala základnú školu Dargovských hrdinov v Humennom, kde prežila časť svojho detstva.
V rokoch 1996 – 2002 absolvovala štúdium na Konzervatóriu v Košiciach, hudobno–dramatický odbor, v rokoch 2003 – 2007 absolvovala štúdium na Vysokej škole múzických umení v Bratislave. Účinkovala v Slovenskom národnom divadle, Astorka Korzo ’90, Divadle Aréna, v Radošinskom naivnom divadle, v Bratislavskom Divadle Tanca a v Martinskom Slovenskom komornom divadle. Momentálne účinkuje v slovenských a českých seriáloch. Ma dve deti. Žije v Bratislave.

</doc>
<doc id="456321" title="Museum für Naturkunde" url="https://sk.wikipedia.org/wiki?curid=456321">
Museum für Naturkunde

Museum für Naturkunde () je jedno z najväčších prírodovedeckých múzeí v súčasnom Nemecku. Bolo založené v roku 1810 a pôvodná kolekcia pozostávala predovšetkým z exponátov, zhromaždených ešte v ére Pruska. Postupne sa však významne rozrástlo a napríklad začiatkom 20. storočia pribudli dnes preslávené exponáty dinosaurov z Východnej Afriky. V súčasnosti obsahujú múzejné zbierky asi 25 až 30 miliónov katalógových položiek fosílií, minerálov a iných prírodnín (najmä hmyzu).

</doc>
<doc id="456382" title="Majstrovstvá sveta v korfbale do 23 rokov 2004" url="https://sk.wikipedia.org/wiki?curid=456382">
Majstrovstvá sveta v korfbale do 23 rokov 2004

Majstrovstvá sveta v korfbale do 23 rokov 2004 boli v poradí 4. majstrovstvá sveta v korfbale do 23 rokov, ktoré organizuje Medzinárodná korfbalová federácia (IKF). Konali sa od 31. októbra7. novembra 2004 v Duisburgu, v Nemecku, za účasti 10 tímov. Nováčikmi turnaja boli tímy Ruska a Hongkongu. Zápasy sa odohrali v aréne Sporthalle Krefelder Straße s kapacitou pre 2 300 divákov. Titul štvrtýkrát za sebou získalo Holandsko, ktoré vo finálovom stretnutí zvíťazilo nad Belgickom. 

</doc>
<doc id="456499" title="Elle Macpherson" url="https://sk.wikipedia.org/wiki?curid=456499">
Elle Macpherson

Elle Macpherson, rodným menom Eleanor Nancy Gowová (* 29. marca 1964, Sydney, Austrália) je austrálska modelka, herečka a podnikateľka. Počas kariéry v modelingu mala prezývku „The Body“ ("Telo").
V roku 1984 sa stretla s Gillesom Bensimonom pri fotení pre časopis "Elle". Zosobášili sa v máji 1986 a rozviedli v roku 1989.
Má dvoch synov, Arpada Flynna Alexandra (* 14. február 1998) a Aureliusa Cy Andrea (* 4. február 2003), s bývalým partnerom, francúzskym finančníkom Arpadom Bussonom.
Väčšinou žije v Spojenom kráľovstve spolu so svojimi synmi. Hovorí plynulo po francúzsky a konverzačne po taliansky a španielsky.

</doc>
<doc id="456529" title="Majstrovstvá Európy v inline skater hockey mužov 2005" url="https://sk.wikipedia.org/wiki?curid=456529">
Majstrovstvá Európy v inline skater hockey mužov 2005

Majstrovstvá Európy v inline skater hockey mužov 2005 boli 9. majstrovstvá Európy v inline skater hockey mužov, ktoré organizuje Medzinárodná federácia inline skater hockey (IISHF). Konali sa od 14.16. októbra 2005 v meste Kaarst, v Nemecku, za účasti 6 tímov. Nováčikom turnaja bolo družstvo Poľska. Titul získali štvrtýkrát vo svojej histórii hráči Nemecka. 
Spolu s mužskými majstrovstvami sa konali aj juniorské majstrovstvá juniorské, kde po 4-krát zvíťazilo družstvo Nemecka.
Konečné poradie tímov.
Muži
Juniori

</doc>
<doc id="456619" title="Festival Glastonbury" url="https://sk.wikipedia.org/wiki?curid=456619">
Festival Glastonbury

Festival Glastonbury je hudobný festival, ktorý sa od roku 1970 uskutočňuje každý rok v anglickom meste Pilton. Patrí medzi multižánrové festivaly (rock, indie rock, dance, world music, elektronická hudba, reggae, folk), priestor je vyčlenený aj pre divadlo, tanec a kabaret.
Vznik festivalu ovplyvnila éra hippies. Prvý ročník sa konal pod názvom Pilton Festival a navštívilo ho 1500 účastníkov. Odvtedy sa festival vypracoval na jednu z najdôležitejších hudobných akcií leta, vystúpili tu napr. Led Zeppelin, David Bowie, Paul McCartney, Metallica, Foo Fighters, New Order, Oasis, Radiohead, R.E.M., The Smiths, The Cure, Lou Reed, Beastie Boys alebo U2. 
V roku 2019 obsahovala festivalová ponuka cez 2 800 rôznych predstavení na 79 pódiách, návštevnosť bola okolo 200 000 ľudí.
Hoci každý rok postihuje festival vlna dažďov až záplav, o lístky je enormný záujem. V roku 2018 sa 135 000 vstupeniek predalo za 36 minút.

</doc>
<doc id="456818" title="Petra Procházková" url="https://sk.wikipedia.org/wiki?curid=456818">
Petra Procházková

Petra Procházková (* 20. október 1964, Český Brod) je česká humanitárna pracovníčka a novinárka. Do povedomia verejnosti sa dostala predovšetkým spravodajstvom z vojnových konfliktov, ktoré vznikli po rozpade Sovietskeho zväzu na Kaukaze.
Život.
Po vyštudovaní gymnázia absolvovala fakultu žurnalistiky Karlovej univerzity. Pracovala v časopise Květy. Od roku 1989 pracovala v Lidových novinách ako reportérka domácej rubriky, v roku 1992 bola vyslaná do Ruska. Tu pracovala ako zahraničná korešpondentka. Pracovala ako vojnová spravodajkyňa, jej prvé reportáže pochádzali z Abcházska.
V roku 1994 spolu s Jaromírom Štětinom založili súkromnú novinársku agentúru Epicentrum. Začala pracovať s kamerou a natočila rôzne reportáže. Prispievala do Lidových novin, slovenského denníka SME, týždenníka "Týden" a ďalších časopisov. Podávala správy a svedectvo o konfliktoch v Osetsku, Abcházsku, Gruzínsku, Tadžikistane, Náhornom Karabachu, Afganistane, ale i o utečeneckých táboroch a vypálených kurdských dedinách v Kurdistane. Dokázala sa dostať aj medzi gerilových bojovníkov na Východnom Timore.
Niekoľko rokov sa zaujímala o problematiku Čečenska. V decembri 1994 bola očitým svedkom bombardovania mesta Groznyj. Počas diverznej akcie Šamila Basajeva sa s niekoľkými novinármi ponúkla ako rukojemník namiesto pacientov nemocnice.
V roku 2000 prerušila spravodajskú prácu a počas jedného roku sa intenzívne venovala nezávislej, humanitárnej práci v Groznom. Tu založila detský domov pre 50 vojnových sirôt, o ktoré sa stále stará. V tom istom roku ju ruské úrady označili ako personu non grata a Rusko musela opustiť.
V roku 2001 a 2002 bola spravodajkyňou a korešpondentkou v Afganistane.
Spolu s Janou Hradilkovou založila v roku 2001 občianske združenie Berkat (po čečensky „šťastie“), ktoré pomáha deťom, ženám a ďalším v Čečensku, Afganistane aj utečencom v Česku.
Petra Procházková je vydatá za Paikara z Afganistanu a má syna Zafara.

</doc>
<doc id="456867" title="Prvá dáma Spojených štátov" url="https://sk.wikipedia.org/wiki?curid=456867">
Prvá dáma Spojených štátov

Prvá dáma Spojených štátov je neoficiálne označenie manželky prezidenta Spojených štátov amerických, ktorá spoločne s ich deťmi tvorí prvá rodina Spojených štátov. Pokiaľ prezident manželku nemá, úlohu prvej dámy plní žena z rodinného kruhu prezidenta. Dosiaľ jediným slobodným prezident Spojených štátov bol James Buchanan (18571861), kedy mu rolu prvej dámy plnila jeho neter Harriet Laneová. 
V roku 1789 po voľbe prvého amerického prezidenta Georgea Washingtona sa Kongres Spojených štátov uzniesol pre oficiálne titulovanie prezidenta a jeho manželky na „Mr. President and Mrs. Washington“ ("pán prezident a pani Washingtonová"). Tento spôsob sa potom používal aj v revolučnom Francúzsku, považovalo sa za vzorové a dodnes zostáva platným oslovením prezidenta a jeho manželky.
V prvých desaťročiach 19. storočia sa kládol dôraz na „ľudové“ spoločenské spôsoby, preto vzniklo oslovenie „Mrs. President“ ("pani prezidentová") či „Presidentess“ ("prezidentka").
V sedemdesiatych rokoch 19. storočia sa používalo oslovenie „First Lady of the Land“ ("prvá dáma zeme"), prvou takto titulovanou prezidentovou manželkou bola Lucy Webb Hayesová, manželka prezidenta Rutherforda B. Hayesa. V nasledujúcich rokoch sa toto oslovenie dostalo aj do konverzačných slovníkov a začalo sa všeobecne presadzovať. V angličtine písanie veľkými písmenami titulu prepožičiava „úradný“ charakter. Do prvej tretiny 20. storočia boli titulom „First Ladies“ v USA oslovované všetky slávne a významné ženy, medzi ktoré samozrejme patrila i prezidentova manželka. Časom sa tento titul obmedzil len pre prezidentovu manželku, lebo narastal význam inštitúcie prvej dámy až do súčasnej významnej pomocnej inštitúcie prezidentského úradu.
Zoznam prvých dám USA.
"V tomto zozname sú uvedené prvé dámy Spojených štátov amerických:

</doc>
<doc id="456869" title="Millard Fillmore" url="https://sk.wikipedia.org/wiki?curid=456869">
Millard Fillmore

Millard Fillmore (* 7. január 1800, Moravia, New York, USA – † 8. marec 1874, Buffalo, New York) bol trinásty prezident USA. V úrade pôsobil v období medzi 9. júlom 1850 a 4. marcom 1853 ako posledný člen americkej strany Parochní v tejto funkcii.
Bol menovaný z pozície viceprezidenta v zastúpení po smrti prezidenta Zacharyho Taylora, ktorý zomrel na akútnu gastroenteritídu. Stal sa tak druhým americkým prezidentom, ktorý sa takto ujal moci. Nikdy však nebol zvolený za prezidenta pri vlastnej kandidatúre vo voľbe. Potom čo doslúžil Taylorove volebné obdobie nebol stranou Parochní ani nominovaný na prezidenta vo voľbách v roku 1852. V roku 1856 znovu neuspel vo voľbách ako kandidát krajne pravicovej a ultranacionalistickej strany "Nič Neviem". 
Zomrel 8. marca 1874 v dôsledku mozgovej mŕtvice.

</doc>
<doc id="456893" title="Zoznam kníh Stephena Kinga" url="https://sk.wikipedia.org/wiki?curid=456893">
Zoznam kníh Stephena Kinga

Toto je kompletný zoznam kníh napísaných Stephenom Kingom. V zozname nie sú zahrnuté kratšie práce (poviedky, básne, novely). Ak bola kniha preložená do slovenského, alebo českého jazyka, v zozname je uvedený aj názov, pod akým kniha vyšla v preklade; v prípade, že kniha vyšla v preklade do oboch jazykov, je slovenský názov uvedený ako prvý. Niektoré knihy vyšli pod pseudonymom Richard Bachman – tento fakt je uvedený v poznámke. Román Zelená míľa bol pôvodne vydaný v šiestich zväzkoch s brožovanou väzbou, v rovnakom formáte vyšiel aj v preklade do češtiny. V zozname sú uvedené tiež knihy, ktoré sa v origináli označujú, ako "non-fiction". Slovenský preklad "Literatúra faktu" nevystihuje podstatu anglického názvu, preto je v zozname použitý anglický termín.

</doc>
<doc id="456905" title="Ian Somerhalder" url="https://sk.wikipedia.org/wiki?curid=456905">
Ian Somerhalder

Ian Joseph Somerhalder (* 8. december 1978, Covington, Louisiana, USA) je americký herec, model a režisér. Preslávil sa v seriáli "Nezvestní (Lost") ako Boone Carlyle a v "Upírskych denníkoch (The Vampire Diaries)" ako Damon Salvatore.
Skorý život.
Narodil sa v Covingtone v Lousiane. Jeho otec Robert je stavebný podnikateľ a matka Edna masážna terapeutka. Má staršieho brata Roberta a mladšiu sestru Robyn. Navštevoval Mandeville High School. Keď mal 10 – 13 rokov robil kariéru modela a v 17 rokoch sa rozhodol pre herectvo.
Kariéra.
Jeho prvá veľká rola bola vo filme Rogera Avaryho "Pravidlá vášne". Potom nasledovali úlohy v seriáli "Smallville" (postava Adama Knighta), "Nezvestní" (Boone Carlyle), neskôr epizódne úlohy v ", ," "Zákon a poriadok".
Rola, ktorá Iana vyniesla na vrchol je postava upíra Damona Salvatore zo seriálu "Upírske denníky", kde hrá po boku Niny Dobrev, Paula Wesleyho, Josepha Morgana a ďalších.
Seriál "Nezvestní".
Boone Carlyle bol ďalším zachráneným z prednej časti lietadla spoločnosti "Oceanic" a tiež bol nevlastným bratom Shannon. Chcel sa stať ďalším vodcom stratených na ostrove, ale neuspel, pretože bol príliš mladý a nerozvážny. I tak sa stal Lockovym pomocníkom a vzniklo medzi nimi silné puto. Boone bol na ostrove 41 dní kým nepodľahol zraneniam spôsobeným pádom vraku lietadla z útesu, keď sa pokúšal pomocou vysielačky vyslať núdzový signál. Podľa Locka bol Boone obeťou, ktorú si ostrov vyžiadal.
Seriál "Upírske denníky".
Ian v seriáli stvárňuje postavu Damona Salvatore, jednu z ústredných postáv. Damon je zo začiatku jedna zo záporných postáv, no časom, sa vďaka láske k Elene Gilbertovej (Nina Dobrev), mení na kladnú postavu. Podľa rôznych ankiet je Damon najobľúbenejšia postava v "Upírskych denníkoch" a je povestný svojimi grimasami a hláškami. Páru Elena a Damon sa hovorí DELENA.
Nadácie a dobročinnosť.
Ian Somerhalder bol zapojený do vyčistenia vody po ropnej katastrofe, ktorá sa stala 22. apríla 2010. Jeho úsilie zahrnovalo čistenie voľne žijúcich živočíchov, aby verejnosť vedela, ako sa dá pomôcť. Tiež podporuje "St. Tammany Humane Society", organizáciu pre zvieracie útulky.
13. novembra 2010 moderoval "Bash on the Bayou charity fundraiser for the Society". Počas akcie Somerhalder daroval $11,100, ktoré mu dali jeho fanúšikovia Upírskych denníkov pre jeho narodeninový projekt. Spoločne s jeho hereckými kolegami z Upírskych denníkov Candice Kingovou a Michaelom Trevinom, podporuje projekt "It Gets Better". Somerhalder cez Twitter oznámil, že založil „Ian Somerhalder Foundation“ "(8. decembra 2010, keď oslavoval svoje 32. narodeniny)", a dúfa, že pomôže učiť ľudí, ako je dôležité chrániť životné prostredie a zvieratá: „"Tento rok namiesto darov na moje narodeniny je prianie, aby sme prišli a spoločne získavali finančné prostriedky na podporu projektov, ktoré chránia prostredie na výchovu našich chlpatých kamarátov."“ Somerhalder je proti GMO potravinám, priemyselnému poľnohospodárstvu, a podporuje ekológa Allana Savoryho v jeho úsilí nechať kravy pásť na trávach, zvýšiť biodiverzitu a zvrátiť klimatické zmeny. V roku 2011 navštívil Savory v Afrike, a oznámil, že o tom urobil dokument s cieľom vyhrať Nobelovu cenu.
Osobný život.
Pri natáčaní seriálu sa Ian zoznámil so svojou bývalou priateľkou Ninou Dobrev, s ktorou chodil od roku 2010 do 2013. V roku 2014 začal chodiť s Nikki Reed, s ktorou oznámili zásnuby vo februári 2015. Pár sa zobral 26. apríla 2015 v Malibu v Kalifornii. 25. júla sa im narodila dcéra, Bodhi Soleil.

</doc>
<doc id="456910" title="Barnov potok" url="https://sk.wikipedia.org/wiki?curid=456910">
Barnov potok

Barnov potok je potok na Strednom Považí, v západnej časti okresu Púchov. Je to pravostranný potok Beňadína, meria 2,6 km a je tokom VI. rádu.
Pramení na severnom okraji Bielych Karpát, v podcelku Kýčerská hornatina na juhovýchodnom svahu Barnovho vrchu (720 m n. m.) v nadmorskej výške približne 660 m n. m. Potok tečie výhradne smerom na sever, nad osadou Sieklovci vstupuje do Lysianskej brázdy v Javorníkoch a následne preteká spomenutou osadou i susednou osadou Barnovci. Ďalej vytvára oblúk prehnutý na západ a preteká osadou Dodkovci, kde sprava priberá prítok prameniaci severne od kóty 706,2 m. Napokon sa pri osade Krementová, západne od centra obce Lysá pod Makytou, vlieva v nadmorskej výške cca 378 m n. m. do potoka Beňadín.

</doc>
<doc id="457015" title="Torrey DeVittová" url="https://sk.wikipedia.org/wiki?curid=457015">
Torrey DeVittová

Torrey Joël DeVittová (* 8. jún 1984, Long Island, New York, USA) je americká herečka hudobníčka, filantropka, producentka a bývalá modelka. Preslávila ju rola Melissy Hastingsovej v dramatickom seriáli "Roztomilé mrchy" ("Pretty Little Liars"; 2010 – 2017), tiež rola Dr. Meredith Fellevej v seriáli stanice The CW, "Upírske denníky" "(The Vampire Diaries"; 2012 – 2013) a postava Carrie v dráme "One Tree Hill" (2008–2009). V roku 2013 stvárnila Maggie Hallovú v poslednej sérii "Army Wives" a od roku 2015 hrá postavu Dr. Natalie Manningovej v lekárskom seriáli stanice NBC s názvom "Chicago Med".
Detstvo.
Torrey sa narodila v štáte New York. Jej otec Liberty DeVitto bol dlhoročným bubeníkom v kapele Billy Joela. Má dve sestry Devon a Maryelle. Jej sestra Maryelle hrala v TV seriáli "Endurance". Ako dieťa Torrey strávila veľa času na cestách s rodičmi. Navštevovala základnú školu Fort Salonga, potom Kings Park Central School District. Vo veku šiestich rokov začala hrať na husle, hrala i v školskom zbore. Po absolvovaná Winter Park High School vo Winter Parku na Floride strávila leto v Japonsku kde pracovala ako modelka; predtým strávila nejaký čas v Chicagu.
Kariéra.
Torrey začala svoju kariéru účinkovaním v reklamách, ktoré popísala ako odrazový mostík k televíznej a filmovej práci. Podpísala zmluvu s Ford and Avenue One modeling agencies, keď si však uvedomila, že v modelingu nemá budúcnosť, zamerala sa výlučne na svoju hereckú kariéru. Občasne sa venuje aj hre na husle. V roku 2002 hrala s kapelou Tommy Davidson na Sunset Room v Hollywoode.
Torrey hrala v sérii TV stanice ABC Family "Beautiful People" ctižiadostivú modelku Karen Kerr. Jej filmový debut bol vo filme "Starcrossed". V roku 2006 sa objavila vo filmovom pokračovaní "Tajomstvo minulého leta 3" ako Zoe. Ako hosť hrala v seriáloch "Drake &amp; Josh", "Scrubs" a "Jack &amp; Bobby". Mala malú rolu vo filme "Forbidden Love", hrala v LA Sierru Young vo filme "Shooting Holiday", vo filme "Green Flash" s Davidom Charvetom a Christin Cavallari, Pheobe Hilldale vo filme "Killer Movie".
V 5. a 6. sérii dramatického seriálu TV stanice The CW "One Tree Hill" hrala postavu opatrovateľku Carrey. Bola hosťom v seriáli v roku 2008.
V roku 2010 Torrey začala hrať v seriáli "Roztomilé mrchy", ktorý je natočený podľa kníh Sary Shepardovej. Hrá tu Mellisu Hastingsovú, sestru jednej z hlavných postáv. V seriáli "Upírske denníky" stvárnila postavu Meredith Fellovej.
Osobný život.
V apríli 2011 si vzala herca Paula Wesleyho, s ktorým sa zoznámila pri natáčaní "Killer Movie" v roku 2007. V roku 2013 sa rozviedli.

</doc>
<doc id="457155" title="Životné poistenie" url="https://sk.wikipedia.org/wiki?curid=457155">
Životné poistenie

Životné poistenie je právny vzťah medzi životnou poisťovňou a poistencom. Poistená osoba si pomocou životného poistenia poisťuje riziká a udalosti, ktoré môžu nastať podľa presne definovaných zmluvných podmienok. Medzi základné typy poistných udalostí patrí prípad smrti, zdravotné riziká, dožitie sa určitého veku. Ďalšie možnosti sa poisťujú formou pripoistení a vylučujúce okolnosti pre výplatu poistenej sumy sa definujú výnimkami.
Druhy životných poistení.
Životné poistenia sa delia na dve základné kategórie:
Životným poistením možno ručiť aj do výšky úveru u nás sa táto možnosť využíva málo, preto u nás väčšinou takú možnosť neposkytujú.
Výhody, nevýhody a riziká.
Životné poistenie poskytuje jedinečný spôsob pre ochranu nielen života poistenca, ale aj celú rodinu pred nepredvídateľnými situáciami a udalosťami, ktoré môžu neočakávane nastať. V prípade smrti poistenej osoby umožňujú pozostalým uhradiť vzniknuté náklady, alebo zvýšiť životný štandard v prípade dožitia.
Z pohľadu životných poisťovní patrí medzi najviac ziskové produkty. Väčšinou to zapríčiňujú poistenci sami, neznalosťou poistných podmienok, výnimiek alebo predčasného zrušenia zmluvy. V takýchto prípadoch môže poistená osoba stratiť časť alebo celú výšku poistnej sumy. Častým dôvodom pre predčasné zrušenia životného poistenia sú zle odhadnuté možnosti a schopnosti poistenca odvádzať platby. Preto sa odporúča kvalitné poradenstvo pred uzatvorením životného poistenia, ktoré ušetrí veľa problémov a strát v budúcnosti.
Dane.
Daňové výhody do roku 2011.
Každý občan, ktorý mal uzatvorené životné poistenie, pri podávaní daňového priznania z príjmu mal možnosť si odpočítať z daňového základu zákonom stanovenú sumu. Tým sa znížila daňová povinnosť. Životné poistenie však muselo spĺňať zákonom stanovené podmienky. Musela byť uzatvorená aspoň na 10 rokov a nesmela byť vyplatená skôr, ako poistenec dovŕšil 55 rokov. Tieto dve podmienky boli potrebné k tomu, aby si platiteľ životného poistenia mohol znížiť daň.
Zmeny od roku 2011.
V roku 2011 boli schválené podstatné zmeny v zákonoch. Poistenci, ktorí sa rozhodli vypovedať poistnú zmluvu pred dovŕšením veku 55 rokov, prípadne poistný vzťah trval kratšie ako 10 rokov sa museli dôkladne oboznámiť so zmenenými daňovými zákonmi. 
Ak si v predchádzajúcich obdobiach pri podávaní daňového priznania o dani z príjmu uplatnili odpočet, sú povinný do troch rokov si zvýšiť základ dane o sumu zaplatených finančných prostriedkov na platby životného poistenia, o ktoré si v predchádzajúcich zdaňovacích obdobiach základ dane znížil. Túto sumu je možné rozvrhnúť na maximálne 3 obdobia po sebe nasledujúcich daňových priznaní.
Ak však poisťovňa vyplatí poistné plnenie z poistenia v dôsledku úrazu alebo ochorenia, nepovažuje sa táto skutočnosť za predčasné ukončenie zmluvy.
V týchto prípadoch je táto suma predmetom dane vyberanej zrážkou vo výške 19 % z plnenia poistného zníženého o zaplatené poistné.
Pri dodržaní všetkých podmienok dohodnutých v zmluve o životnej poistke dochádza k vyplateniu dohodnutej sumy poistencovi, v prípade úmrtia oprávnenej osobe (ak je uvedená v zmluve) alebo dedičovi (dedičom). Táto suma je teda opäť zdaňovaná výberovou daňou vo výške 19 %.
V týchto prípadoch poisťovňa vykoná platbu dane z vyplatenej životnej poistky za poistenca a túto daň odvedie do štátneho rozpočtu. To znamená, že poistenec si už v priznaní dane z príjmu za predchádzajúce daňové obdobie nemusí túto sumu zahrnúť do svojho daňového priznania za obdobie, v ktorom mu bola vyplatená poistná suma.
Vypovedanie zmluvy.
Vypovedanie zmluvy o životnom poistení tvorí najväčšiu časť príjmu životných poisťovní. V takomto prípade poistená osoba stráca nárok na určitú časť poistného plnenia zo strany poisťovne. Poistenec môže predísť takejto situácii tak, že si zvolí výšku mesačných splátok, ktorú vie plniť za každých okolností počas celej doby zmluvného obdobia bez problémov. Je ideálne predísť vypovedaniu zmluvy.
Životné poisťovne na Slovensku.
Podľa hrubého predpísaného poistného v životnom poistení z roku 2011.

</doc>
<doc id="457327" title="Mechon Weizmann le-mada" url="https://sk.wikipedia.org/wiki?curid=457327">
Mechon Weizmann le-mada

Mechon Weizmann le-mada (מכון ויצמן למדע, dosl. "Weizmannov inštitút pre vedu"; "Weizmann Institute of Science; WIS") je špičkové vedecké pracovisko, jedno z desiatich najprestížnejších vedeckých pracovísk na svete a univerzita v meste Rechovot v Izraeli. Od ostatných izraelských univerzít sa odlišuje tým, že poskytuje len postgraduálne vzdelanie. Inštitút zamestnáva okolo 2400 vedcov a na izraelskej vedeckej produkcii sa podieľa 25 %. V roku 2011 označil časopis "The Scientist" tento inštitút za najlepšie miesto na prácu v akademickom prostredí mimo Spojených štátov.
História.
Inštitút založil roku 1934 Chaim Weizmann (neskôr prvý izraelský prezident) ako Daniel Sieff Research Institute a od 2. novembera 1949 je na jeho počesť pomenovaný po ňom. Kým sa Weizmann stal prezidentom, pôsobil v laboratóriách tohto inštitútu ako vedec zaoberajúci sa organickou chémiou. V súčasnosti študuje v inštitúte približne 2 500 študentov a možno tu získať tituly M.Sc. a Ph.D. v odboroch: matematika, počítačové vedy, fyzika, chémia, biochémia a biológia, rovnako ako aj v mnohých medziodborových programoch.
Ceny.
V oblasti informatiky získali dvaja vedci Weizmannovho vedeckého inštitútu prestížnu Turingovu cena, v roku 1996 Amir Pnueli za prínos v oblasti temporálnej logiky, overovania programov a systémov; a v roku 2002 Adi Šamir za prínos v oblasti šifrovania s verejným kľúčom. 

</doc>
<doc id="457337" title="Rozpor (hudobná skupina)" url="https://sk.wikipedia.org/wiki?curid=457337">
Rozpor (hudobná skupina)

Rozpor je hudobná skupina z Bratislavy, hrajúca oi! a hardcore/punk, známa antifašistickými, ale i inými postojmi.
História.
Kapela vznikla v máji 1999. V roku 2000 na vlastné náklady vydala demo "„Nezabudneme!“". Album "„Ilegálna spravodlivosť“" z roku 2002 znamenal pre kapelu nielen účasť na kompiláciách a intenzívne koncertovanie v rámci Česko-Slovenska a blízkeho okolia, ale aj tvorivú dekádu ďalších nahrávok, ktoré od začiatku vychádzajú pod hlavičkou „Žiadna značka – No Label“, čím kapela zdôrazňuje princíp DIY (Do It Yourself - Urob si sám).
Kapela sa dostala do povedomia i kvôli vášnivej a v začiatkoch aj originálnej pódiovej šou, ako aj v dôsledku výtržností, sprevádzajúcich jej vystúpenia a násilnej odvahe mnohých fanúšikov kapely.

</doc>
<doc id="457362" title="Nathaniel Buzolic" url="https://sk.wikipedia.org/wiki?curid=457362">
Nathaniel Buzolic

Nathaniel Buzolic (* 4. august 1983, Sydney, Austrália) je austrálsky herec. Bol moderátorom programu "The Mint" a mal vedľajšiu rolu v seriáli "Out of the Blue" (2008). Tiež bol spolumoderátorom programu "Weather Ed." Zahral si postavu Kola Mikaelsona v seriáloch "Upírske denníky" a "The Originals".
Životopis.
Jeho rodina je pôvodom z Chorvátska. V roku 2004 absolvoval Screenwise Acting School for Film and Television.Hosťoval v programe "Disney Channel's afternoon kids show" a "Studio Disney" (2005). Objavil sa tiež v "All Saints" (2003), "Domov v zálive" (2002) a v "Policajti z prístavu" (2001). Jeho prvá hlavná úloha bola vo filme "Offing David" (2008). Predtým mal menšie úlohy v "My Greatest Day Ever" (2007) a "Nebezpečná štvanica" (2007).
V roku 2011 bol potvrdený pre rolu Kola Mikealsona v seriáli "Upírske denníky," neskôr hral aj v spin-off seriáli "The Originals."
Nathaniel sa objavil aj v populárnom seriáli stanice ABC Family, "Pretty Little Liars (Roztomilé mrchy)", kde si zahral chlapíka menom Dean v epizódach Cover For Me (4.22) a Unbridled (4.23).
V roku 2014 bol potvrdený do nového projektu CW, Supernatural: Tribes, ktorý je spin-off pre seriál Supernatural. Nathaniel si v seriáli zahrá postavu Davida Haydena.

</doc>
<doc id="457416" title="Euro Truck Simulator 2" url="https://sk.wikipedia.org/wiki?curid=457416">
Euro Truck Simulator 2

Euro Truck Simulator 2 je počítačová hra, pokračovanie úspešného simulátora nákladnej dopravy na území európskeho kontinentu a Veľkej Británie. Titul vytvorila česká spoločnosť SCS Software a rovnako ako prvý diel, Euro Truck Simulator, je postavený na technológii Prism3D. Hra vyšla 18.10.2012 pre Microsoft Windows a v roku 2013 pre Linux.
História série.
Hoci je priamym predchodcom titulu hra Euro Truck Simulator, vývojári z SCS vytvorili už celý rad podobných hier, zameraných na rôzne štáty sveta. Napríklad:
Mapa.
Jednou zo zásadných noviniek v ETS 2 je rozšírenie mapy, respektíve cestnej siete. Práve nedostatočný počet ciest bol totiž v minulej časti značne kritizovaný. Rozsiahla cestná sieť v Nemecku a Veľkej Británii vytvorená pre potreby špecializovaných hier (UK Truck a German Truck Simulator) teda bola prevzatá aj do ETS 2. Obohatenia sa však dočkalo celé herné prostredie, napr. dokonale spracovaná GPS navigácia v kabíne ťahača.
Licencované nákladné vozy.
Pre autentickejší zážitok sa v ETS 2 objavujú i licencované automobily rôznych značiek, napríklad Renault, Scania alebo MAN. Modely ťahačov sú prepracované do najmenších detailov, rovnako ako ich kabíny. Navyše je k dispozícii celý rad svetiel, klaksónov, výfukov a ďalších doplnkov, takže si hráč môže svoje ťahače vylepšovať technicky aj vizuálne. Za zarobené peniaze si môže kupovať ďalšie vozidlá a budovať vlastnú prepravnú flotilu.
Hrateľnosť a prostredie.
Hlavný pilier hrateľnosti spočíva na samotnom riadení ťahačov a prepravovaní nákladu. Ten hráč získava podľa zadanej zákazky. Odmena, ktorú získa za splnenie úlohy, je stanovená na základe typu nákladu, vzdialenosti a ďalších parametrov. Zo ziskov je však potrebné financovať aj výdavky, akými sú pohonné hmoty, opravy vozidla či prípadné pokuty za nedodržanie pravidiel cestnej premávky.
Hráč sa postupne dostáva k zaujímavejším nákladom a vzdialenejším destináciám, vďaka čomu môže prijímať lepšie platené zákazky. Kumulovaním financií môže rozširovať svoju prepravnú flotilu a najímať ďalších šoférov, ktorí expanziu prepravnej spoločnosti výrazne urýchlia.
S rozsiahlosťou hernej mapy súvisí aj vysoký počet miest, teda prepravných destinácií. Celkovo ide o 60 atraktívnych európskych metropol a dôležitých miest, čo je trojnásobok v porovnaní s prvým dielom. Okolie ciest a mestá sú precízne vymodelované. Zvlášť oceňované je realistické stvárnenie známych pamätihodností, ktoré hre pridávajú na atmosfére a dôveryhodnosti.
Módy.
Prvá časť ETS bola často rozširovaná pomocou módov, ktoré vylepšovali napr. vzhľad hry alebo jazdné vlastnosti ťahačov. Modding bol tiež obľúbeným spôsobom, akým sa z bezmenných nelicencovaných ťahačov mohli stať reálne vozidlá. Módy sa nevyhli ani ETS 2 a na internete boli v hojnom počte dostupné pomerne krátko po jeho vydaní. Znova išlo napríklad o mód upravujúci logá a názvy ťahačov (ani v ETS 2 nie sú licencované všetky značky) alebo mód na vypnutie obmedzovača rýchlosti.

</doc>
<doc id="457423" title="Niekto to rád horúce" url="https://sk.wikipedia.org/wiki?curid=457423">
Niekto to rád horúce

Niekto to rád horúce je americká filmová komédia z roku 1959. 
Scenár k filmu napísal Billy Wilder spoločne s I.A.L. Diamondom. Inšpiráciou bola nemecká fraška "Fanfaren der Liebe" (1951, réžia Kurt Hoffmann).
Film sa preslávil najmä záverečnou vetou:
Film bol nominovaný na Oscara v kategóriách najlepší herec v hlavnej úlohe (Jack Lemmon), kostýmy, výprava, kamera, réžia a najlepší adaptovaný scenár. Oscara získal za kostýmy. Film získal ocenenie Zlatý glóbus, bol nominovaný v kategóriách najlepšia komédia, najlepší muzikálový a komediálny herec (Jack Lemmon) a najlepšia komediálna a muzikálová herečka (Marilyn Monroe). Film získal ceny aj v zahraničí, Jacka Lemmona ocenila BAFTA ako najlepší „nebritský“ herec.

</doc>
<doc id="457426" title="Roztomilé mrchy" url="https://sk.wikipedia.org/wiki?curid=457426">
Roztomilé mrchy

Roztomilé mrchy (orig. "Pretty Little Liars") je americký dramatický seriál, založený na rovnomennej knižnej sérii od Sary Shepardovej. Seriál mal premiéru 8. júna 2010 na TV stanici ABC Family a posledná epizóda bola odvysielaná 27. júna 2017.
26. marca 2013 ABC Family oznámila, že sa spin-off, "Ravenswood", začne vysielať v októbri 2013. Spin-off bol po 10 epizódach zrušený. 10. júna 2014 bol seriál "Roztomilé mrchy" predĺžený na šiestu a siedmu sériu. V novembri 2014, herečka Lucy Halová oznámila, že siedma séria bude posledná.
Zápletka.
Seriál sa zaoberá životom štyroch dievčat – Arie, Spencer, Hanny a Emily – ich partia sa rozpadne po tom, čo piata z nich, Alison, záhadne zmizne. Jeden rok po tomto incidente dievčatám začnú chodiť výhražné správy od niekoho, kto sa podpisuje „A“ a vyhráža sa im, že všetky ich tajomstvá prezradí, vrátane jedného veľkého, ktoré pozná len Alison. Má to ale jeden háčik – polícia práve našla jej mŕtve telo.
Zhrnutie.
Dej je zasadený do fiktívneho mestečka Rosewood v Pennsylvánii. Seriál sa zaoberá životom štyroch dievčat: Spencer Hastingsová, Aria Montgomeryová, Hanna Marinová a Emily Fieldsová. Štyri dievčatá rozdelí nehoda, pri ktorej zmizne ich „včelia kráľovná“, Alison DiLaurentisová. O rok neskôr im začnú chodiť správy od „A“, ktorý hrozí odhalením ich tajomstiev. Spočiatku všetko nasvedčuje tomu, že je to Alison, ale po tom čo nájdu jej mŕtve telo, dievčatá si uvedomia, že niekto iný pozná ich tajomstvá, vrátane tých, o ktorých vedela len Alison. Po čase vysvitne, že „A“ je tím, ktorý sa skladá z Mony, Tobyho a ďalších, ktorých nepoznáme.
Zároveň, v najnovších epizódach sa Spencer stane ďalším „A“ a taktiež zistia, že Alison je takzvaný Red Coat, čiže hlavné „A“. Prezradí sa tým, že zachráni Hannu, Ariu, Emily a aj Monu z horiaceho domu, pričom ju sleduje Spencer až k jej lietadlu... Mona sa k „A“ pridala hoci nevedela kto je jej „šéfom“, spočiatku pre ňu bola zábava „klamárky“ terorizovať, no po čase sa táto hra začala stávať nebezpečnou a ani Toby, ani ona sa z toho už nevedeli vykrútiť... Celý príbeh sa začína poriadne zamotávať, no jedno je jasné – Alison je stále nažive.
Kasting.
ABC Family začala robiť kastingy v októbri 2009. Lucy Halová bola obsadená do roly Arie Montgomeryovej, neskôr Troian Bellisario ako Spencer Hastingsová a Ian Harding ako Ezra Fitz. V decembri 2009 "The Futon Critis" potvrdil obsadenie Ashley Benson ako Hanny Marinovej, Shay Mitchell pre rolu Emily Fieldsovej, Lauru Leighton pre rolu Ashley Marinovej a Bianca Lawson ako Maya. "The Hollywood Reporter" napísal, že v prvej epizóde sa objavia Torrey DeVitto ako Melissa Hastingsová a Sasha Pieterse ako Alison DiLaurentisová. Tiež zmienili, že Monu Vanderwaalovú si zahrá Janel Parrish. 27. januára 2010 ABC Family stanovilo dátum premiéry na jún 2010. V apríli 2010 bola potvrdená Holly Marie Combs ako Ariina mama Ella a Chad Lowe ako Byron, Ariin otec.
7. januára 2011 bol Tilky Jones obsadený do roly Logana Reeda. 8. apríla 2011 bola Annabeth Gish prijatá do roly Anne Sullivanovej, terapeutky, ktorá sa snaží prísť na tajomstvá jednotlivých postáv. 23. mája 2011 podpísala Andrea Parker zmluvu na rolu Jessici, Alisoninej mami. 29. júna 2011 bolo oznámené, že rolu Hanninej nevlastnej sestry Kate si namiesto Natalie Hall zahrá Natalie Floy. 20. januára 2012 bol Tyler Blackburn povýšený na hlavnú postavu a v marci 2012 bola Janel Parrish tiež povýšená na hlavnú postavu pre tretiu sériu.

</doc>
<doc id="457432" title="Zdravotný klaun" url="https://sk.wikipedia.org/wiki?curid=457432">
Zdravotný klaun

Zdravotný klaun je profesionálny umelec, ktorého úloha spočíva v rozveseľovaní nemocničných pacientov. Svojou humornou návštevou, založenou predovšetkým na improvizácii, zabáva hospitalizované deti a tak zlepšuje ich psychický stav. Hlavným poslaním zdravotného klauna je odpútať pacientov od strachu či úzkosti plynúcej z choroby, liečby, či samotného nemocničného prostredia. 
História zdravotných klaunov.
O vznik pravidelných návštev zdravotných klaunov v nemocniciach sa zaslúžil v roku 1986 Michael Christensen, riaditeľ Big Apple Clown Care Unit – organizácie združujúcej nemocničných klaunov. Zaujímalo ho, ako budú na prítomnosť klaunov reagovať pacienti detských lôžkových oddelení. Jeho nápad sa po prvý raz realizoval v presbyteriánskej nemocnici v New Yorku. Zistilo sa, že pravidelné návštevy klaunov majú na pacientov pozitívny vplyv, dôkazom čoho bolo následné zlepšenie ich zdravotného stavu. V súčasnosti sú zdravotní klauni vnímaní ako dôležitá súčasť liečebného procesu. Svoje poslanie nenapĺňajú len v Spojených štátoch amerických, nemocničných pacientov navštevujú i v Európe, a to aj v Rakúsku, Nemecku, Holandsku, Belgicku, Dánsku, Česku, Taliansku, Maďarsku, Slovinsku, Chorvátsku, Poľsku, Litve, na Slovensku a ďalších krajinách. 
Prieskumy o vplyve zdravotných klaunov na stav nemocničných pacientov.
Poslanie zdravotných klaunov a jeho pozitívny vplyv na stav hospitalizovaného pacienta už preukázali mnohé výskumy, predovšetkým v USA. V rámci Slovenska sa uskutočnil podobný prieskum v roku 2008 v spolupráci s Kanceláriou Svetovej zdravotníckej organizácie. Mapoval sa vplyv pôsobenia klaunov zo združenia ČERVENÝ NOS Clowndoctors v Detskej fakultnej nemocnici s poliklinikou Bratislava - Kramáre (dnes Národný ústav detských chorôb). 
Prieskum ukázal, že prítomnosť zdravotných klaunov pacientom zlepšuje náladu, ich návštevy majú, zvlášť pre deti, veľký význam a pomáhajú im lepšie si zvyknúť na nemocničné prostredie.
Zdravotný klaun na Slovensku.
Tím profesionálnych zdravotných klaunov funguje na Slovensku v rámci občianskeho združenia ČERVENÝ NOS Clowndoctors. Organizáciu založil v roku 2004 Gary Edwards a je súčasťou celosvetovej siete RED NOSES International.
Hlavným programom občianskeho združenia ČERVENÝ NOS Clowndoctors sú pravidelné návštevy chorých detí v nemocničných zariadeniach – tzv. klauniády. Zdravotní klauni formou humoru pomáhajú detským pacientom prekonať strach z nemocnice či liečby a podporujú psychickú pohodu.
V súčasnosti vyše 60 profesionálnych zdravotných klauniek a klaunov pravidelne navštevuje viac ako 50 nemocníc a liečebných zariadení po celom Slovensku, pričom mesačne zrealizujú okolo 230 návštev.
Okrem pravidelných návštev tzv. klauniád organizuje združenie ČERVENÝ NOS Clowndoctors aj špeciálne programy:
Gary A. Edwards.
Gary A. Edwards (1951), zakladateľ organizácie Červený Nos Clowndoctors, navštívil prvýkrát nemocnicu ako klaun v roku 1976. Odvtedy vyučuje a pomáha pri rozvíjaní projektov zameraných na prítomnosť zdravotných klaunov v nemocniciach. Po štúdiu hudby v Kalifornii získal štipendium na americkej akreditovanej klaunskej škole Dell Arte School of Physical Theater. Koncept „liečby humorom“ rozvinul najskôr v Česku, kde v roku 1998 začal navštevovať prvé nemocnice a neskôr založil organizáciu Zdravotní klaun. Tento projekt financoval niekoľko rokov z vlastných úspor. Na rozličných konferenciách upozorňoval na dôležitosť humoru v nemocniciach. V súčasnosti je predsedníčkou združenia organizácie Červený nos Clowndoctors MUDr. Katarína Šimovičová. 
Gary A. Edwards vo svojej práci naďalej pokračuje, vedie rôzne workshopy, na ktorých pomáha klaunom ďalej rozvíjať ich schopnosti. Vyučuje tiež na 1. lekárskej fakulte Karlovej univerzity v Prahe v rámci medicínskej psychológie - vzťah medzi lekárom a pacientom. Gary Edwards vydal i niekoľko publikácií. Príbehy zdravotných klaunov z návštev detí v nemocniciach zozbieral do českých kníh Recepty pro Honzíka a Malé zázraky a do slovenskej knihy Recept pre Janka.

</doc>
<doc id="457477" title="Gustáv IV. Adolf" url="https://sk.wikipedia.org/wiki?curid=457477">
Gustáv IV. Adolf

Gustav IV. Adolf (* 1. november 1778, Štokholm, Švédsko – † 7. február 1837, St. Gallen, Švajčiarsko) bol švédsky kráľ panujúci od roku 1792 do svojej abdikácie v roku 1809. Bol synom kráľa Gustáva III. Švédskeho a jeho manželky Žofie Magdalény, najstaršie dcéry dánskeho kráľa Frederika V. Bol posledným švédskym kráľom, ktorý panoval nad Fínskom. Gustavia, mesto na ostrove Rügen vo Švédskom Pomoransku, bola pomenovaná po ňom, ale bola stratená za napoleonských vojen.
Detstvo.
Narodil sa v Štokholme. Podľa povestí, ktoré kolovali v čase jeho narodenia, bol biologickým synom fínskeho šľachtica Adolfa Frederika Muncka af Fulkila. Bol vychovaný pod opatrovnictvom svojho otca a slobodomyseľného učiteľa Nilsa von Rosenstein. Po zavraždení Gustáva III. v marci 1792 nastúpil mladý Gustáv na trón v pouhých 14 rokoch. Regentskú vládu za neho vykonával jeho strýc Karol, vojvoda Södermanlandský, ktorý sa neskôr stal kráľom ako Karol XIII., keď bol jeho synovec nútený abdikovať a opustiť krajinu v roku 1809.
V auguste 1796 jeho strýc regent pripravil kráľovu návštevu Petrohradu, kde mal byť zasnúbený s pravnučkou imperátorky Kataríny Veľkej velkokňažnou Alexandrou Pavlovnou. Avšak celá dohoda padla na Karlovej neochote uznať svojej budúcej manželke právo na slobodu vyznania podľa ruskej ortodoxnej cirkvi. V tej dobe nikto nepredpokladal, že sa za Karlovou abnormálnou zbožnosťou môžu skrývať emocionálne problémy.
Strata Fínska.
V roku 1805 sa pripojil k Tretie koalícii v boji proti Napoleonovi. Vojnové ťaženie sa však nevyvíjalo podľa jeho predstáv a Francúzi obsadili Švédske Pomoransko. Keď švédsky spojenec Rusko v roku 1807 podpísalo s Francúzskom mier v Tylži, na európskom kontinente stáli proti Francúzsku už iba Švédsko a Portugalsko, podporované ostrovnou Veľkou Britániou. Dňa 21. februára 1808 Rusko vpadlo do Fínska, ktoré bolo súčasťou Švédska. Oficiálnym dôvodom bolo donútiť Švédsko pripojiť sa ku kontinentálnej blokáde. Niekoľko mesiacov potom bolo skoro celé Fínsko obsadené ruskou armádou. Vojna sa skončila podpísaním Haminského mieru zo dňa 17. septembra 1809. V ňom sa Gustáv vzdal Fínska, ktoré predstavovalo jednu tretinu všetkého švédskeho územia. Bolo tu ustanovené Fínske veľkokniežatstvo v rámci Ruského impéria.
Prevrat a exil.
Gustávovo neobratné a rozmarné vedenie diplomacie a vojny urýchlilo jeho zosadenie skrze sprisahanie armádnych dôstojníkov.
Dňa 7. marca 1809 generálporučík Georg Adlersparre, veliteľ časti tzv. západnej armády rozmiestnené vo Värmlande, začal povstanie obsadením mesta Karlstad a potom sa vydal na pochod na Štokholm. Aby sprisahanci zabránili spojenie kráľa s jemu vernými vojskami v Skåne, vpadlo 13. marca sedem povstalcov vedených Karlom Johanom Adlercreutzom do kráľovských komnát, kráľa zajali a jeho i jeho rodinu potom uväznili na hrade Gripsholm. Kráľov strýc Karel bol sprisahanci presvedčený, aby sa ujal vedenia dočasnej vlády, ktorá bola vyhlásená ten istý deň, a narýchlo zvolaný snem slávnostne posvätil toto povstanie.
Dňa 29. marca Gustáv IV. Adolf dobrovoľne abdikoval, aby zachránil korunu pre svojho syna. Ale 10. mája snem zemských stavov, ovládaný armádou, vyhlásil, že nielen Gustáv, ale celá jeho línia stratila právo na trón. Dňa 5. júna bol vojvoda Karol, Gustavov strýc, vyhlásený kráľom ako Karel XIII. potom, čo prijal novú liberálnu ústavu, ktorá bola ratifikovaná snemom nasledujúceho dňa. V decembri boli Gustav a jeho rodina dopravení do Nemecka.
V roku 1812 sa rozviedol. V exile užíval Gustáv niekoľko titulov - gróf Gottorp, vojvoda holštajnsko-eutinský. Nakoniec sa usadil v St. Gallene vo Švajčiarsku, kde pobýval v malom hoteli v samote a chudobe pod menom plukovník Gustafsson. Tu tiež utrpel mŕtvicu a zomrel. Pochovaný bol najprv v kaplnke pri hrade Veveří. Na podnet kráľa Oskara II. bolo jeho telo prevezené do Švédska a pochované na Riddarholmskyrkan.

</doc>
<doc id="457511" title="Žirafa sieťovaná" url="https://sk.wikipedia.org/wiki?curid=457511">
Žirafa sieťovaná

Žirafa sieťovaná (lat. "Giraffa reticulata") je párnokopytník patriaci do rodu žirafa žijúci vo východnej Afrike v počte 8660 - 8700 jedincov.
Opis.
Jej názov je odvodený od červenohnedých škvŕn pokrývajúcich telo aj nohy a oddelených od seba bielou sieťou. Je vysoká 6 m, dlhá 3 metre, váži okolo 1 500 kg. Má veľmi dlhý (45 - 50 cm) a silný jazyk sfarbený do fialova. Na hlave má malé rožky ktoré majú 15 cm. Živí sa lístím a trávou. Má dobrý čuch. Behá rýchlosťou až 50 km/h. 
Výskyt.
Žije v Afrike v Somálsku, v Keni a Etiópii. Chovajú ju v mnohých zoologických záhradách, v Česku napr. v ZOO Brno.

</doc>
<doc id="457592" title="Habánska fajansa" url="https://sk.wikipedia.org/wiki?curid=457592">
Habánska fajansa

Habánska fajansa alebo habánska keramika je súhrnné pomenovanie pre produkciu majoliky (fajansa) na územiach súčasných štátov Slovensko, Česko, Rakúsko a Rusko vytvorenej v prostredí a tradícii habánskej národnostnej a náboženskej menšiny tam usadenej v období od 15. storočia do začiatku 20. storočia. Na Slovensko imigrovali habáni v 16. storočí a usadili sa v jeho západnej časti. Tu ovplyvnili aj rozvoj výroby domácej keramiky. Ku zlepšeniu jej kvality prispeli inováciou pridania olovnato-ciničitej bielej nepriehľadnej glazúry a svojimi tradičnými maľovanými dezénmi. Pre tento druh keramiky boli charakteristické farby žltá, zelená, fialová a modrá, pričom čiernou zvýrazňovali kontúry. Je preň typické, že bola vynechávaná červená farba. Červenú nepoužívali vôbec, z nábožensko-filozofických dôvodov.
Habánska fajansa na Slovensku.
Zo 16. storočia pochádzajú najstaršie výrobky habánskej majoliky na území Slovenska, do ktorých patrí aj výroba keramických glazovaných kachlíc potrebných na stavbu pecí.
V sedemdesiatych rokoch 17. storočia sa nachádzalo na Slovensku sedem spoločných habánskych dvorov – haushabenov. Boli v Sobotišti, Dechticiach, Veľkých Levároch, Moravskom Jáne, Košolnej, Malackách, Častej a Brodskom. Postupne sa usadzovali aj v Horných Orešanoch, Kútoch, Gbeloch, Šaštíne, Holíči, v Senici, Chtelnici, Dobrej Vode, Soblahove, Čachticiach a Trenčíne. V tejto oblasti sa tvorila aj habánska majolika. Jej dekor bol limitovaný súdobými predpismi z roku 1612 zakazujúcimi používať na nej motívy zvierat, ľudí a žartovnú keramiku.Obdobne sa habánska keramika vyrábala na susediacom moravskom Slovácku. Habáni priniesli na západné Slovensko zdokonalenú výrobu keramiky, ktorú si osvojili v dielňach výrobcov fajansy v severnom Taliansku v meste Faenza.
V 17. storočí sa dovŕšil rozpad kolektívneho hospodárenia v habánskej komunite, ktorá bola navyše aj pod tlakom násilnej rekatolizácie. Preto dielne na fajansový riad prešli do súkromného majetku jednotlivých habánskych rodín, ktoré prijímali do učenia okolité obyvateľstvo.
V tomto období sa vyskytovali na habánskej majolike pokrytej kvalitnou bielou glazúrou štyri farby: modrá, žltá, zelená a mangánová. Od druhej polovice 17. storočia sa vyskytujú aj sýtomodré, sivomodré a žlté glazúry, neskôr aj mramorované.
V poslednej tretine 17. storočia po ceste habánov do Holandska je viditeľná inovácia v dezénoch. Začali maľovať bielo – modrú majoliku, ktorá imitovala čínsky porcelán. Prevzali znaky holandskej fajansy z mesta Delft, čínske krajinky, architektúru, vtáčiky a rastliny. V tomto období sa objavujú v ich tvorbe aj motívy z tureckej fajansy, napríklad tulipány, klinčeky, konvalinky a bobule. Tieto cudzokrajné dezény pretrvávajú po celé 18. storočie.
Od druhej polovice 18. storočia je badateľný už vplyv slovenského prostredia. Začali sa používať poľnohospodárske motívy, výjavy z príbehov svätcov a patrónov. Nastal proces zľudovenia habánskej majoliky. Na folklórny štýl fajansy malo významný vplyv zakladanie nových dielní v Stupave, Suchej nad Parnou, Modre a Bolerázi. Významná čo do objemu výroby bola prvá rakúsko-uhorská manufaktúra v Holíči, ktorú založil František I. Lotrinský v 1743.
V 19. storočí bola habánska majolika definitívne osvojená slovenskými džbánkarmi. Títo sa snažili vyhovieť estetickým požiadavkám čo najširšieho okruhu spotrebiteľov. Vzhľadom ku stupňujúcemu sa konkurenčnému tlaku priemyselnej výroby keramiky začala rýchlo klesať umelecká úroveň v prospech rýchlosti produkcie. Fajansa stratila niektoré farby, zjednodušil sa dekor, no i tak mnohé manufaktúrne dielne zanikli.
Novodobý habánsky dekor však pretrval i po ich odchode z územia Česko-Slovenska po druhej svetovej vojne a po dokonanej asimilácii s okolitým obyvateľstvom. Obohatili výrobu majoliky v Modre, ktorá inkorporovala typický habánsky ornament a farebnosť a osvojila si techniku glazovania.
Téme habánov sa podrobne venoval v knihe "Habáni na Slovensku" František Kalesný.

</doc>
<doc id="457666" title="Žirafa núbijská Rotschildova" url="https://sk.wikipedia.org/wiki?curid=457666">
Žirafa núbijská Rotschildova

Žirafa núbijská Rotschildova alebo žirafa Rotschildova (lat. "Giraffa camelopardalis rothschildi" alebo "Giraffa camelopardalis rotschildi") je druhým najviac ohrozeným poddruhom žirafy len s niekoľkými sto žijúcimi jedincami. Podľa iných údajov žije v prírode asi 1500 jedincov alebo až niekoľko tisíc jedincov.
Základné údaje.
Bola pomenovaná po zakladateľovi múzea v Tringu Lionel Walter Rothschildovi. Všetky, ktoré žijú vo voľnej prírode, sú v chránených oblastiach v Keni a Ugande. V minulosti žila aj v Sudáne, ale tam pravdepodobne vyhynula. Zatiaľčo žirafy všeobecne sú klasifikované statusom "najmenej ohrozený", žirafa Rotschildova je v kategórii "ohrozený" kvôli nízkej populácii. Existuje veľmi málo miest, kde možno žirafu Rotschildovu pozorovať v divočine – jedným z nich je národný park Nakuru v Keni alebo národný park Murchison Falls v severnej Ugande. Existujú rôzne chovné programy, ktoré majú za cieľ zvýšiť populáciu žirafy Rotschildovej, napr. Giraffe Centre v Nairobi v Keni alebo Woburn Safari Park vo Woburne v Spojenom kráľovstve.
Žirafy Rotschildove sú ľahko odlíšitelné od ostatných poddruhov. Najviditeľnejší rozdiel je v sfarbení srsti. Typické sú tmavohnedé machuľovité alebo obdĺžnikové škvrny so slabšími krémovo sfarbenými líniami okolo. Jej krk má 7 krčných stavcov, ktoré sú prispôsobené veľkej ohybnosti.
Chov v našich ZOO.
Na Slovensku je možné žirafu Rotschildovu vidieť v ZOO Bratislava.
Ochrana.
Tento poddruh bol klasifikovaný v roku 2010 medzi ohrozené druhy.

</doc>
<doc id="457742" title="Motorová jednotka 861" url="https://sk.wikipedia.org/wiki?curid=457742">
Motorová jednotka 861

Motorová jednotka rady 861 je diesel - motorová jednotka poháňaná dieslovým motorom MAN. Výrobcom je ŽOS Vrútky. Jednotka je určená na regionálnu dopravu na neelektrifikovaných tratiach Slovenska.
Prvých 39 kusov z troch sérií, rokov výroby 2011 - 2015 a 2019, sú trojčlánkové jednotky s označením 861.0 (teda jednotky čísel 861.001 až 861.039); z ďalších 14 kusov pozostáva séria menších, dvojčlánkových jednotiek radu 861.1 z rokov 2019 až 2021 (jednotky čísel 861.101 až 861.114). 
Tieto, podobne ako trojčlánkové jednotky tretej série (od čísla 861.033 vyššie) majú interiér radený do čierno-oranžovej farby a sú vybavené systémom automatického počítania cestujúcich. Okrem toho je oproti sériám do roku 2015 rozdielom vyšší počet miest pre bicykle.
Prevádzka.
Motorové jednotky radu 861 sú dislokované v Nových Zámkoch, Humennom a vo Zvolene. Jazdia na nasledovných vozebných ramenách (stav ku GVD 2020/2021):
Označenie.
Oficiálne označenie výrobcu pre tieto jednotky je "REGIOMOVER". Medzi fanúšikmi železnice sa používa prezývka "dunihlav".

</doc>
<doc id="457756" title="Budínska kronika" url="https://sk.wikipedia.org/wiki?curid=457756">
Budínska kronika

Budínska kronika je latinská pôvodne rukopisná uhorská kronika, ktorá vznikla za vlády Karola Róberta (1308 – 1342). Jej prvá tlačená verzia z 15. storočia (vytlačená v roku 1473 ako prvá tlačená kniha v Uhorsku s nákladom asi 240 kusov) sa nazýva Chronica Hungarorum.
Rukopisná verzia sa zachovala v 4 kódexoch. Najlepšie sa pôvodný text kroniky zachoval v kódexe zo sklonku 15. storočia nájdenom v knižnici Trnavčana Ján Sambuca.
Verzia v kódexe Jána Sambuca sa začína tzv. Hunskou kronikou, nasleduje výklad historických udalostí do konca 14. storočia (do konca vlády Ľudovíta Veľkého, t. j. 1382) a končí kronikárskymi záznamami o najdôležitejších udalostiach rokov 1383 až 1468, t. j. až po vládu Mateja Korvína.
Budínska kronika je obsiahnutá ako druhá časť aj v neskoršej Kronike Jána z Turca, ktorá vyšla najprv v Brne v roku 1488. Jednu z verzií vlastní Matica slovenská, preto býva na najčastejšie citovaná slovenskými historikmi. Navyše Ján, vychádzajúc z ďalších zachovaných rukopisov sa v nej snažil opraviť chyby pôvodných autorov.
Budínska kronika patrí do tzv. prvej skupiny (t. j. rodiny, skladobného okruhu) uhorských kroník 14. storočia (t. j. tzv. Kroniky 14. storočia); druhú skupinu tvorí Obrázková kronika.

</doc>
<doc id="457774" title="Dr. Dokonalý" url="https://sk.wikipedia.org/wiki?curid=457774">
Dr. Dokonalý

Dr. Dokonalý je slovenský dramatický seriál, ktorý sa vysielal na televíznej stanici JOJ od 22. októbra 2012 do 18. apríla 2013. Dr. Dokonalý bol pôvodne druhou sériou seriálu Dr. Ludsky ale po súdnom spore a zákaze vysielania z dôvodu porušenia autorských práv bol seriál premenovaný na Dr. Dokonalý. Seriál sa sústreďuje na Daniela Ludskeho (Tomáš Maštalír), súdneho znalca a odborníka na diagnózy.
Produkcia.
Seriál sa začal nakrúcať na jar 2012. Tak ako aj Dr. Ludskeho aj Dr. Dokonalého vyrába spoločnosť D.N.A. Production s.r.o. na čele s Petrom Bebjakom a Rastislavom Šestákom. V réžii sa striedajú Peter Bebjak a Róbert Šveda. Vyrobených bolo 16 častí, 8 bude odvysielaných od októbra do decembra 2012, a zvyšných 8 je naplánovaných na jar 2013.
Súdny spor.
JOJ plánovala seriál vysielať ako druhú sériu Dr. Ludského, ale pôvodní autori Dr. Ludského Stano Dančiak ml. a Roman Olekšák, ktorí v súčasnosti pracujú pre televíziu Markíza, si vymohli zákaz odvysielania seriálu ako druhú sériu Dr. Ludského. Na to televízia JOJ zareagovala zmenou názvu seriálu na Dr. Dokonalý a promovala ho ako novinku, resp. spin-off Dr. Ludského. 

</doc>
<doc id="457794" title="Elektrická jednotka 405.95" url="https://sk.wikipedia.org/wiki?curid=457794">
Elektrická jednotka 405.95

Elektrická jednotka 405.95 je úzkorozchodná ozubnicová elektrická jednotka, ktorá sa používa na trati ozubnicovej železnice zo Štrby na Štrbské Pleso od roku 1970 dodnes. Ide o jednotku zloženú z elektrického motorového a riadiaceho vozňa.
Dejiny.
V roku 1970 po znovuobnovení ozubnicovej trati Štrba – Štrbské Pleso bolo potrebné kúpiť vhodné elektrické jednotky, ktorými by bola doprava na tejto trati zabezpečovaná pri Majstrovstvách sveta v klasickom lyžovaní v roku 1970. Pretože sa v Česko-Slovensku vhodné vozidlá nevyrábali, bolo rozhodnuté o nákupe jednotiek od švajčiarskej firmy SLM Winterthur. Zo Švajčiarska boli celkovo kúpené tri jednotky. Tieto elektrické vozy boli označené ako rad "EMU 29.0" a riadiace vozy ako rad "R 29.0". Po prechode na nové označovanie došlo k preznačeniu na rad 405.95 pre elektrický voz a 905.95 pre voz riadiaci.
Vlastnosti.
Rozchod jednotky je zhodný s rozchodom Tatranských elektrických železníc, teda 1000 milimetrov. Jednotka je dvojdielna a skladá sa z riadiaceho a elektrického motorového vozu. Elektrický voz je osadený dvoma trakčnými motormi o celkovom výkone 335 kW, ktorý cez hriadele a prevodovku poháňa vždy jedno ozubené kolo s priemerom 573 mm. Vozy sú vybavené niekoľkými brzdovými systémami – elektrodynamickou brzdou, západkovou zaisťovacou brzdou, ručnou a hydraulickou pásovou brzdou.
Náter jednotiek je v dvojfarebnom vyhotovení so spodnou časťou červenou a vrchným pásom v krémovej farbe. Zaujímavosťou je, že jednotky neboli celých štyridsať rokov prevádzky ani raz prelakované a slúžili teda v pôvodnom laku z výroby až do roku 2017.
Obe časti jednotky majú na svojom čele stanovište rušňovodiča, prostredná časť pre cestujúcich je spojená prechodovým mostíkom, takže je možný prechod medzi vozmi. Kapacita jednotky je 124 miest na sedenie a 126 miest na státie. Po jednej strane vozidla sa nachádza šesť dverí. Toaleta sa v jednotke vzhľadom na krátku dĺžku trate nenachádza.
Prevádzka.
V súčasnosti má Tatranská ozubnicová železnica k dispozícii tri jednotky tejto rady označené ako 405.951+905.951 až 405.953+905.953. Jednotky dlhodobo dosahujú vysokú spoľahlivosť.
K ukončeniu pravidelnej prevádzky týchto jednotiek došlo v júli 2020 kedy začala kompletná rekonštrukcia ozubnicovej trate. Po jej dokončení v prvej polovici roku 2021 staré jednotky nahradia nové elektrické jednotky 495.95 od švajčiarskeho výrobcu Stadler. 
Železničná spoločnosť Slovensko si však plánuje ponechať dve jednotky 405 pre účely mimoriadnych a posilových vlakov. 

</doc>
<doc id="457878" title="Elektrická jednotka 560" url="https://sk.wikipedia.org/wiki?curid=457878">
Elektrická jednotka 560

Elektrická jednotka radu 560 (staré označenie SM 488.0) bola sériovo vyrábaná v rokoch 1970 - 1971 v závode Vagónka Tatra Studénka pre Česko-slovenské štátne dráhy.
Konštrukcia.
Sériu predchádzali dve trojvozňové prototypové jednotky s riadiacimi vozňami, vyrobené už v roku 1966 a označené radom SM 487.0. Z dôvodu nedodržania nápravových tlakov bolo označenie zmenené na SM 488.0. Pri vývoji vychádzali konštruktéri zo skúseností s jednotkami radu EM 475.0 a EM 475.1 pre jednosmerný systém. Sériovo boli tieto jednotky dodávané v päťvozňovom prevedení s dvoma čelnými hnacími a troma vloženými vozňami. V prevádzke však nebolo výnimkou stretnúť jednotky rôznej dĺžky - od trojvozňových (v závere prevádzky na Slovensku na trati Nové Zámky - Komárno) až po šesťvozňové. Konštrukcia vozňových skríň potom bola použitá aj pre jednosmerné jednotky radu 460.
Zvláštnosťou týchto jednotiek (na rozdiel od jednotiek radu 460) je skupinový pohon náprav podvozku. Trakčný motor je uložený v skrini vozňa a krútiaci moment je pomocou Kardanových hriadelí prenášaný na obe nápravy podvozku. Odľahčenie podvozku malo za cieľ zlepšenie jazdných vlastností vozňa a obmedzenie účinkov na trať. Riadenie výkonu je v pôvodnom prevedení realizované pomocou tyristorových usmerňovačov, kombinujúcich fázové riadenie s bezkontaktným spínaním štyroch sekcií sekundárneho vinutia transformátora. Prototypové jednotky, ktoré mali zo začiatku odlišný systém regulácie pohonu, boli prestavané a spojené do jednej jednotky v prevedení blízkemu sériovému.
Pôvodná koncepcia jednotiek vyžadovala obsluhu dvoma rušňovodičmi - jedným na prednom a jedným na zadnom riadiacom stanovišti jednotky. Samotné riadenie mal na starosti len rušňovodič vpredu, problémom bola signalizácia porúch a ochrán. 
Jednotky boli vyrobené pre regionálnu dopravu, čomu nasvedčuje i počet dverí. Na jednej strane jednotky pre 336 sediacich cestujúcich (päťvozové prevedenie) sa nachádza 16 dverných krídel, čo umožňuje rýchlejšiu výmenu cestujúcich - pre porovnanie, v štyroch osobných vozňoch radu B plne obsadených 320 sediacimi cestujúcimi sa na jednej strane súpravy nachádza iba 8 krídel dverí. 
Dvere týchto elektrických jednotiek majú samostatné pneumatické pohony a elektronické ovládanie rušňovodičom - ten po zastavení odblokuje dvere na jednej strane vlaku a tieto sa po jemnom stlačení kľučky otvoria samy. Dvere po ukončení výmeny cestujúcich zatvára rušňovodič.
V polovici deväťdesiatych rokov bolo do niektorých jednotiek pokusne dosadené hlásenie zastávok. Na trnavských jednotkách nešlo o veľmi úspešný projekt - reproduktory vlakového rozhlasu bývali často ničené vandalmi a samotné nahrávky neboli kvalitné - boli vyrobené v domácich podmienkach trnavského depa. Jednotky z Brna boli vybavené automatizovaným hlásením zastávok - magnetofónová páska bola spúšťaná na základe informácií o otváraní a zatváraní dverí ako i informácií z rýchlomera o prejdenej vzdialenosti.
Prevádzka.
Jednotiek bolo vyrobených 17 a boli pridelené do rušňových dep v Bratislave (neskôr v Trnave a v Nových Zámkoch) a v Brne. V roku 2008 zakúpili České dráhy od ZSSK elektrické vozne 560.015 a 560.019 spolu so štyrmi vloženými vozňami radu 063. Elektrické jednotky spoločnosť České dráhy v depe Brno prevádzkuje dosiaľ, ZSSK ich prevádzku ukončila v roku 2015.
Na Slovensku boli v prevádzke na tratiach prevažne v okolí Bratislavy:
V Česku zas ide prevažne o trate v okolí Brna, na zvýraznených premávajú i v súčasnosti (grafikon 2020/2021):

</doc>
<doc id="457935" title="Motorová jednotka 840" url="https://sk.wikipedia.org/wiki?curid=457935">
Motorová jednotka 840

Motorové jednotky radu 840 sú prevádzkované od roku 2003 v počte šesť kusov dopravcom ZSSK (do roku 2005 ŽSR). Všetky jednotky boli vyrobené v roku 2003 v spolupráci firiem Stadler, Bombardier Transportation a ŽOS Vrútky. Ich koncepcia typu GTW 2/6 je zhodná s elektrickými jednotkami radu 425.95 dodanými na Tatranské elektrické železnice v predchádzajúcich rokoch rovnakými firmami.
Konštrukcia.
Konštrukcia jednotiek radu 840 vychádza z typu GTW 2/6, ktorý v prvej polovici 90-tych rokov 20. storočia vytvorili firmy Stadler Bussnang, SLM Winterthur a ADtranz Zürich. Každú jednotku tvoria prechodný stredný hnací modul, ktorý môže byť podľa požiadavky zákazníka elektrický alebo dieselový (pre rad 840 bol použitý dieselový variant). Ten je osadený na dvojnápravovom hnacom podvozku. Z oboch strán na hnací modul nadväzujú riadiace, čiastočne nízkopodlažné vozne, každý je osadený na jednom bežnom dvojnápravovom podvozku, ktorý sa nachádza v predných častiach riadiacich vozov. Vozová skriňa riadiacich vozov je vyrobená z hliníka, stredný modul je z ocele. Do oboch riadiacich vozov vedú z oboch strán vždy jedny dvojkrídlové dvere, ktoré ústia do nízkopodlažného priestoru. Nízkopodlažné časti jednotky sú veľkopriestorovo usporiadané, v jednom riadiacom voze je umiestnené WC. Čelné časti riadiacich vozov, kde sa nachádzajú menšie oddiely pre cestujúcich, majú podlahu vo vyššej úrovni a sú prístupné dvoma schodmi. Úplne v čelách sú umiestnené kabíny pre rušňovodiča. Interiér jednotiek je klimatizovaný.
Dieselový motor sa spoločne so všetkými ďalšími agregátmi a elektrickou výzbrojou nachádza v strednom module, iba trakčný menič s IGBT prvkami sa nachádzajú na streche.
Vývoj, výroba a prevádzka.
Dodávka jednotiek radu 840 tvorila opciu k nákupu elektrických jednotiek radu 425.95 pre Vysoké Tatry, ktorých koncepcia GTW 2/6 je zhodná s jednotkami radu 840. Šesť jednotiek radu 840 bolo objednaných v roku 2000. O výrobu sa podelili firmy Stadler (stredný modul a podvozky), Bombardier Transportation (elektrická výzbroj) a ŽOS Vrútky (riadiace vozy a kompletizácia). 
Prvá jednotka bola do skúšobnej prevádzky s cestujúcimi zaradená v septembri 2003, pravidelná prevádzka bola zahájená v decembri toho istého roku, kedy už bolo dodaných všetkých šesť objednaných jednotiek. Aj keď boli pôvodne určené pre dopravu v okolí Vysokých Tatier, boli deponované vo Zvolene, kde prevládali vo vozbe zrýchlených vlakov medzi Zvolenom a Žilinou. 
Od konca roku 2007 do konca novembra 2020 boli dislokované v Poprade, nasadzované na trate Poprad - Kežmarok - Stará Ľubovňa - Plaveč - Muszyna, Studený Potok - Tatranská Lomnica a príležitostne i na trate Spišská Nová Ves - Levoča a Spišské Vlachy - Spišské Podhradie. 
Od decembra 2020 sú dislokované v Bratislave a nasadzované na trasu Bratislava hl. st. - Dunajská Streda - Komárno.

</doc>
<doc id="457939" title="Elektrická jednotka 420.95" url="https://sk.wikipedia.org/wiki?curid=457939">
Elektrická jednotka 420.95

Elektrická jednotka 420.95 je úzkorozchodná elektrická jednotka, ktorá sa používala na tratiach Tatranských elektrických železníc v rokoch 1967 až 2003.
História.
Potreba výroby nových moderných jednotiek pre Tatranské elektrické železnice sa prejavila pri prípravách na usporiadanie majstrovstiev sveta v lyžovaní v roku 1970, pretože vtedajšie jednotky neboli už kapacitne ani technicky postačujúce.
Prvý prototyp "EMU 89.0001" vyrobila v roku 1965 smíchovská ČKD Tatra, ktorá vyrábala električky. Cena prototypu bola 890 050 Kčs a od polovice apríla roku 1965 sa začali s nimi testovacie jazdy. Po približne polročnom testovaní bol prototyp prevezený späť do Prahy, kde do neho boli dosadené nové kompresory a uskutočnené drobné úpravy napríklad na vykurovaní. Do pravidelnej prevádzky sa prvý prototyp dostal 5. mája 1967.
V poradí druhá jednotka so sériovým číslom "0002" bola dodaná v januári roku 1969 a v rýchlom slede za ňou nasledovalo ďalších dvanásť jednotiek s číslami "0003–0014". Zostávajúce štyri jednotky "0015" až "0018" boli dodané v priebehu roka 1970. V začiatkoch svojej prevádzky mali jednotky problémy s izoláciou medzi jednotlivými časťami jednotky a s gumovou izoláciou strechy. Vrátane prototypu bolo vyrobených spolu 18 kusov.
Počas preznačovania hnacích vozidiel v roku 1988 boli jednotky z radu "EMU 89.0" preznačené na rad "420.95".
Rad 420.95 bol v Tatrách prevádzkovaný až do rokov 20012003, kedy začal byť postupne nahrádzaný modernými jednotkami radu 425.95. V súčasnosti sa v rušňovom depe Poprad nachádzajú dve jednotky starého radu, konkrétne 420.953 a 420.959 v starostlivosti klubu Veterán klub železníc Poprad o.z., určené pre muzeálne účely.
Vlastnosti.
Celá koncepcia jednotky vychádza z vtedajších električiek radov T a K. Jednotka sa skladá z troch oceľových článkov, ktoré sú kĺbovo spojené do jedného prechodného celku. Kĺby nesú Jakobsove podvozky. Dvere sú umiestnené po oboch stranách krajných článkov. V jednom z krajných článkov je umiestnený batožinový priestor. Celá jednotka ponúka 134 miest na sedenie (32 (+7 sklopných) + 48 + 40 (+ 7 sklopných)) a 156 miest na státie. Sedenie je na rozdiel od prototypu 2+2 proti sebe na plastikovaných sedačkách. Trakčné motory s výkonom 320 kW sú umiestnené v podvozkoch. Jednotka má rozchod 1 000 mm. Pantografové zberače sú umiestnené nad krajnými podvozkami.

</doc>
<doc id="457944" title="Železničná stanica Čadca" url="https://sk.wikipedia.org/wiki?curid=457944">
Železničná stanica Čadca

Železničná stanica Čadca je hlavná železničná stanica v Čadci.
Stanica sa nachádza v severnej časti mesta a tvorí dôležitý dopravný uzol kysuckého regiónu. Vybudovanie Košicko-bohumínskej železnice v roku 1871 vytvorilo dopravné spojenie dovtedy zaostalých Kysúc s priemyselným Ostravskom a Považím. Význam Čadce ešte viac stúpol vybudovaním trate do Poľska v roku 1884 a krátko pred začiatkom prvej svetovej vojny aj otvorením trate do Makova. 
Hlavná trať do Bohumína tvorila dôležitú tranzitnú tepnu s medzinárodným významom, preto bola medzi prvými zdvojkoľajnená (1898) aj elektrifikovaná (1963). V súčasnosti po nej prebieha veľká časť osobnej i nákladnej prepravy do Česka i Poľska a trať cez Čadcu patrí medzi najvyťaženejšie na Slovensku.
Koľajisko stanice tvorí spolu 17 dopravných, 5 manipulačných, 7 odstavných a 4 ostatné koľaje. Päť dopravných koľají hlavnej časti stanice má nástupné hrany pre osobnú dopravu (dve ostrovné nástupištia s prístupom cez podchod a jedno pri staničnej budove). Samostatnú časť stanice tvorí takzvané "makovské nástupište", odkiaľ odchádzajú vlaky smerom na Makov. Obsahuje dve dopravné koľaje s nástupnými hranami a dve odstavné koľaje. Prechod vlaku do hlavnej časti stanice je možný iba posunom cez žilinské zhlavie.
Trate a doprava.
Hlavnou tepnou je trať 127 (Žilina – Čadca – Mosty u Jablunkova). V stanici zastavujú všetky diaľkové vlaky Železničnej spoločnosti Slovensko a spoločností Leo Express a RegioJet na linkách medzi Prahou, Ostravou a Žilinou (prípadne Košicami alebo Zvolenom). V regionálnej doprave premávajú osobné vlaky medzi Čadcou a Žilinou v hodinovom intervale (cez víkend predpoludním každé dve hodiny) a osobné vlaky do Mostov u Jablunkova nepravidelne (zväčša podľa potrieb zamestnávateľov v priľahlej časti Českého Sliezska).
Na oboch odbočných tratiach 128 (Čadca – Makov) a 129 (Čadca – Zwardoń) jazdia vlaky prevažne každé dve hodiny (v špičkách pracovných dní každú hodinu, naopak predpoludním s vynechaním niektorých spojov). Väčšina vlakov na trati do Zwardońa sú priame spoje zo Žiliny.
V nákladnej doprave tvorí Čadca dôležitú pohraničnú prechodovú stanicu medzi Českom a Slovenskom a leží na 6. paneurópskom koridore zo Žiliny k Baltskému moru. 

</doc>
<doc id="458000" title="Mitt Romney" url="https://sk.wikipedia.org/wiki?curid=458000">
Mitt Romney

Willard Mitt Romney (* 12. marec 1947, Detroit, Michigan, USA) je americký podnikateľ, republikánsky politik, bývalý guvernér štátu Massachusetts. Bol jedným z neúspešných kandidátov na nomináciu za Republikánsku stranu pre prezidentské voľby v roku 2008 a 2012. Náboženským vyznaním je mormón. V mladosti bol po 30 mesiacov mormonským misionárom.
Životopis.
Narodil sa v Detroite v roku 1947 ako štvrté dieťa, otec George Wilcken Romney (1907-1995), narodený v mormónskych osadách v Mexiku. Bol podnikateľ a republikánsky politik, v rokoch 1954 až 1962 bol riaditeľom automobilky American Motors, v rokoch 1963 až 1969 bol guvernérom štátu Michigan a v rokoch 1969 až 1973 ministrom bytovej výstavby a rozvoja miest vo vláde USA; matka Lenore Romney (1908-1998, rodená LaFount) bola herečka, po narodení prvého zo štyroch detí zostala v domácnosti. Meno Willard dostal po Johnovi Willard Marriottovi (zakladateľovi hotelového reťazca Marriott, ktorý bol v tom čase rodinným priateľom.
Mitt vyrastal v meste Bloomfield Hills (asi 30 km od Detroitu), jeho otec sa vďaka úspešnému vedeniu automobilky postupne stal verejne známou osobou, Mitt sa podieľal aj na jeho guvernérskej volebnej kampani. Na základnej a strednej škole bol priemerným žiakom. Už na strednej škole mal vzťah so svojou budúcou manželkou Ann Davies (poznali sa už od základnej školy). 
Po roku štúdia na Stanfordovej univerzite 1965-1966 odišiel v rámci rodinnej tradície do Francúzska ako mormónsky misionár. Príliš úspešný nebol, počas 30 mesiacov získal podľa svojho tvrdenia nie viac ako 12 konvertitov. Mormónska viera zakazujúca pitie alkoholu nebola pre Francúzov, milovníkov vína, príliš atraktívna. V júni 1968 bol ako vodič vozidla účastníkom vážnej dopravnej nehody, pri ktorej zahynula aj jeho spolujazdkyňa (manželka predsedu misie), nebola to však jeho vina. Počas misie sa naučil po francúzsky a bol tiež svedkom francúzskych protestov v roku 1968.
Počas jeho neprítomnosti jeho priateľka konvertovala k mormónom a začala študovať na mormónskej univerzite Brigham Young University (BYU) v Salt Lake City v Utahu. Mitt po návrate získal priateľku späť a na jej želanie začal vo februári 1969 študovať na BYU. V marci 1969 dvojica uzavrela manželstvo. V roku 1970 sa im narodil syn Taggart (ďalší synovia potom v rokoch 1971, 1975, 1978 a 1981). Mitt v roku 1971 úspešne ukončil bakalárske štúdium angličtiny na BYU, ďalej na radu svojho otca pokračoval v štúdiách práva a ekonómie na Harvardovej univerzite, ktoré úspešne ukončil v roku 1975.
Pracoval ako obchodník v konzultačných firmách, v roku 1984 sa podieľal na založení investičnej spoločnosti Bain Capital. V roku 2002 viedol organizačný výbor olympijských hier v Salt Lake City. Podľa časopisu Forbes mal v roku 2012 jeho majetok hodnotu približne 230 miliónov USD.
Politika.
Bol jedným z kandidátov na nomináciu za Republikánsku stranu pre prezidentské voľby v roku 2008, 2012 a bol pôvodne považovaný za jedného z favoritov. Po sérii neúspechov, ktorá vyvrcholila pri volebnom superutorku zastavil svoju kampaň a o nomináciu sa prestal usilovať (neodstúpil však a technicky zostal kandidátom; vďaka tomu mu zostali získaní delegáti a možnosť udržať si určitý vplyv); 14. februára 2008 potom podporil Johna McCaina. Podľa médií bol jedným z možných adeptov na viceprezidenta, John McCain si však nakoniec vybral Sarah Palin. Podľa novinárov sa mu nepodarilo presvedčiť voliča tým, že zmenil svoje niekdajšie liberálne názory z doby svojho guvernérovania na konzervatívne postoje prezentované v kampani.
V auguste 2012 oznámil, že do úradu viceprezidenta si vybral Paula Ryana, člena Snemovne reprezentantov za štát Wisconsin. Vo voľbách prezidenta USA 2012, ktoré sa konali 6. novembra 2012, však prehral boj s Barackom Obamom. Mitt Romney získal 206 voliteľov, Barack Obama získal 332 voliteľov.
Externé odkazy.
Oficiálna stránka

</doc>
<doc id="458350" title="Filmový festival inakosti" url="https://sk.wikipedia.org/wiki?curid=458350">
Filmový festival inakosti

Filmový festival inakosti (FFI) je medzinárodný filmový festival s LGBTI tématikou konajúci sa od roku 2007 v Bratislave. Podľa vlastných slov je FFI "festivalom pre lesby, gejov, bisexuálov, transrodových a intersesxuálnych ľudí, ich rodičov, deti, ostatných príbuzných a priateľov". Voľne nadväzuje na festivaly konajúce sa v rokoch 1996 až 2001. Festival udeľuje jednu cenu: Ružový balónik, pre divácky najobľúbenejší film. Festival okrem filmov ponúka prednášky, workshopy a iné sprievodné podujatia. Organizuje ho Iniciatíva Inakosť.
Ružový balónik získali filmy:
2012.
Šiesty ročník FFI sa uskutočnil 25. až 28. októbra 2012. Zúčastnilo sa ho takmer 3000 návštevníkov. Ružový balónik získal film Albert Nobbs režiséra Rodriga Garcíu. Premietnutých bolo 27 dlhometrážnych a 6 krátkych filmov z 19 krajín vrátane Slovenska. Záštitu nad festivalom prebral minister zahraničných vecí Miroslav Lajčák a bratislavský primátor Milan Ftáčnik.
Vo februári 2013 sa premietania uskutočnili aj v Banskej Bystrici a v marci 2013 v Košiciach.
2015.
Deviaty ročník sa uskutoční 21. až 25. októbra 2015. Symbolom ročníka je videokazeta. Okrem medzinárodného zastúpenia budú premietané aj slovenské filmy: "V Adamovom rúchu" (2015) režiséra Martina Veliča či dokument "Família - Manželky" Tomáša Viteka. Medzi zahraničné filmy budú patriť snímky z belgické, francúzske, britské, kanadské či švédske filmy. Záštitu nad festivalom prevzal prezident Andrej Kiska a verejná ochrankyňa práv Jana Dubovcová.
2019.
V máji 2019 ministerka kultúry Ľubica Laššáková zamietla grantovú podporu pre LGBTI organizácie a projekty napriek pozitívnym hodnoteniam hodnotiacej komisie. Pre festival bola doporučená grantová podpora 35 tisíc eur. Martin Macko z Iniciatívy Inakosť na margo rozhodnutia povedal: "„Budeme musieť obmedziť kultúrny program Pridu a v prípade filmového festivalu počet filmov a rozsah celého festivalu. Minulý rok tvorila táto dotácia väčšinu ich rozpočtu, takže výpadok bude citeľný a viditeľný“"

</doc>
<doc id="458449" title="Nikolaj Alexandrovič Bulganin" url="https://sk.wikipedia.org/wiki?curid=458449">
Nikolaj Alexandrovič Bulganin

Nikolaj Alexandrovič Bulganin (; * 30. marec 1895, Nižný Novgorod – † 24. február 1975, Moskva) bol sovietsky politik a štátnik. Pôsobil na postoch podpredsedu vlády, neskôr ako minister obrany (1953–1955) a ministerský predseda ZSSR (1955–1958). Člen Politbyra ÚV KSSZ (1948—1958).
Život.
Narodil sa 30. marca (11. júna) 1895 v meste Nižný Novgorod. Podľa autobiografie pochádzal z robotníckej rodiny, viaceré pramene však poukazujú na to, že jeho otec bol úradník, pracujúci pre veľkopekárenského podnikateľa. Nikolaj Bulganin nedokončil strednú školu. V rokoch 19151918 pracoval ako učeň, neskôr pri ochrane továrne na výbušniny. V roku 1917 vstúpil do boľševickej strany. Pracoval v orgánoch Čeky (skratka pre Všeruskú mimoriadnu komisiu pre boj s kontrarevolúciou a sabotážou) Moskovsko-Nižnonovgorodských železníc. Neskôr pôsobil v tylových vojenských funkciách turkestanského frontu.
Od roku 1927 pôsobil ako riaditeľ Moskovskej elektrárne. V rokoch 19311937 predseda Moskovského sovietu, teda bol primátorom hlavného mesta. V tejto funkcii dohliadal na výstavbu Moskovského metra. V rokoch 1937 do 1941 viedol sovietsku štátnu banku.
Od júla 1937 zároveň pôsobil ako predseda Sovietu národných komisárov Ruskej sovietskej socialistickej republiky. V rokoch 19381941 zástupca predsedu vlády. Počas druhej svetovej vojny predsedal vojnovému kabinetu ako predseda národného výboru obrany. Do roku 1943 pôsobil vo vojenských radách viacerých sovietskych frontov. Od roku 1944 člen Štátneho výboru obrany a zástupca národného komisára obrany.
Po vojne bol v roku 1947 vymenovaný za ministra Ozbrojených síl ZSSR, v tomto období mu bola udelená vojenská hodnosť Maršal Sovietskeho zväzu. Od marca 1949 podpredseda vlády a člen Politbyra.
Po Stalinovej smrti patril medzi vedúce politické špičky, ktoré sa v Sovietskom zväze delili o moc. Georgij Malenkov ho poveril funkciou ministra obrany (19531955). Patril k prívržencom Nikitu Chruščova. Ten mu po zosadení Malenkova v rokoch 19551958 udelil post predsedu vlády ZSSR. V lete 1957 však medzi Bulganinom a Chruščovom vypukli nezhody. Bulganin sa spojil s Chruščovovymi oponentmi, avšak ich plán na jeho odstránenie sa nepodaril. To vyústilo v jeho obvinenie z konšpiračnej činnosti (tzv. protistranícka skupina) a malo za následok jeho odvolanie z funkcie. Bol tiež pozbavený hodnosti maršala ZSSR. Najskôr bol poverený vedením Národnej banky a bol pozbavený funkcii v Politbyre aj prezídiu strany. Na sklonku kariéry viedol hospodárske organizácie v Stavropoli.
Vo februári 1960 odišiel na dôchodok. Zomrel v Moskve 24. februára 1975.

</doc>
<doc id="458939" title="Bitcoin" url="https://sk.wikipedia.org/wiki?curid=458939">
Bitcoin

Bitcoin je nezávislá internetová open-source kryptomena, ktorou sa dá platiť prostredníctvom úplne decentralizovanej P2P siete. Jedinečnosť Bitcoinu je jeho úplná decentralizácia. Je zámerne navrhnutá tak, aby nikto, vrátane jej autorov, záujmových skupín alebo vlád, nevedel menu nijako umelo ovplyvňovať, falšovať, aby vôbec nebolo možné zhabať Bitcoin účty, kontrolovať tok peňazí alebo spôsobovať infláciu. V sieti neexistuje nijaký centrálny bod, ani nikto, kto by vedel o sieti rozhodovať. Bitcoin je deflačná mena. Celkové množstvo peňazí je konečné a je dopredu známe a jeho uvoľňovanie do obehu sa definuje iba matematickými zákonmi. V sieti prebiehajú platby za minimálne alebo nulové náklady.
Sieť funguje od roku 2009, keď ju opísal a vytvoril človek so pseudonymom Satoshi Nakamoto. Zrejme kvôli povahe projektu autor nikdy nezverejnil svoju skutočnú identitu a krátko po väčšom rozšírení Bitcoinu v roku 2010 sa odmlčal úplne. Dnes existuje na platby oficiálny softvérový klient, o ktorý sa starajú dobrovoľníci z celého sveta a niekoľko alternatívnych klientov.
Od roku 2011 sa o Bitcoine, ekonomike, možnostiach a dôsledkoch tejto meny usporiadavajú konferencie, a to v New Yorku, v Prahe a v Londýne.
V septembri 2012 vznikla Bitcoin Foundation starajúca sa o infraštruktúru Bitcoinu, vrátane hlavného klienta, sledovanie hrozieb, prípadne zlepšovanie protokolu, zabezpečovanie konferencií a propagovanie meny. Vzhľadom na decentralizovanú povahu siete, nemá nadácia nijaké mimoriadne právomoci. V sieti rozhodne vždy väčšina, bez ohľadu na Bitcoin Foundation.
Prudký rast ceny a varovanie pred bublinou.
Hodnota bitcoinu sa počas roka 2017 zvýšila z tisíc dolárov na takmer dvadsaťnásobok. Tento vývoj sprevádzalo varovanie pred bublinou, napríklad od nositeľa Nobelovej ceny za ekonómiu Josepha Stiglitza.
No názory investorov sa rozchádzajú. Podľa českého ekonóma a správcu fondu Quant Aleša Michla kryptomena do portfólia patrí aj napriek výkyvom ich ceny. Investori by však podľa neho mali rátať s vysokou mierou rizika. Toto varovanie zvýraznil následný prudký prepad kurzu bitcoinu na prelome januára a februára až na 7500 USD. Prispel k nemu aj zákaz reklamy na kryptomeny na Facebooku alebo obavy z regulovania.
Regulácie.
V roku 2013 Nemecko bitcoin uznalo ako oficiálnu virtuálnu menu, zisky z transakcií sa dania štandardnou sadzbou dane z príjmu fyzickej osoby. Nedanené zisky je možné realizovať iba držaním bitcoinu dlhšie ako 1 kalendárny rok. Zdanené sú taktiež transakcie medzi bitcoinom a altcoinami, kde se hodnota transakcie prevádza na aktuálny kurz v eurách. Zdanená je aj ťažba bitcoinov, kedy ťažiar je oprávnený odpočítať všetky náklady na ťažbu bitcoinu, ako sú nákup zariadení či spotreba elektrickej energie.
V decembri 2013 Čínska ľudová banka zakázala finančným inštitúciám používať bitcoin, zatiaľ čo jeho používanie verejnosti povolila.
V novembri 2015 americká Komisia pre komoditné obchody ("Commodity Futures Trading Commission, CFTC") oficiálne označila bitcoin za komoditu. To tiež znamená, že sa prevádzkovatelia bitcoinových búrz museli registrovať a uskutočňovať svoje obchody pod dohľadom. Austrália už skôr prehlásila, že bitcoin je nehmotným aktívom, čím ho učinila zdaniteľným.
Odborníci časom očakávajú regulácie zo strany ďalších štátov a bánk. Obavy z prísnejšieho postupu štátov voči kryptomenám prispeli začiatkom roku 2018 k prepadu hodnoty bitcoinu a ďalších digitálnych aktív až o polovicu.
Vývoj a riziká kryptomien sleduje tiež Európska centrálna banka. Jej šéf Mario Draghi ale začiatkom roka 2018 uviedol, že regulácia bitcoinu nie je záležitosťou tejto inštitúcie.
V júli roku 2018 vstúpila v platnosť smernica ALM ("Anti Money Laundering") Európskeho parlamentu. Podľa nej sú členské štáty EU povinné do 20. januára 2020 vytvoriť špecializované registre, do ktorých sa zaregistrujú všetky firmy, ktoré ponúkajú výmenu alebo ukladanie kryptomien.
Ako získať Bitcoin.
Bitcoin možno získať (alebo predať) niekoľkými hlavnými spôsobmi:

</doc>
<doc id="459051" title="Amel-Marduk" url="https://sk.wikipedia.org/wiki?curid=459051">
Amel-Marduk

Amel-Marduk, v Biblii nazývaný Evil-Mérodach, bol syn a nástupca Nebukadnesara II., babylonského kráľa, a bol tretím kráľom z chaldejskej (novobabylonskej) dynastie.
Vládol iba dva roky (562-560 pred Kr.). Podľa biblickej 2. knihy kráľovskej bol vľúdny k Jojáchínovi, kráľovi Júdskeho kráľovstva, udelil mu milosť a prepustil ho zo zajatia, v ktorom bol držaný celých 37 rokov. (2. Kráľ. 25:27). Údajne pre nedodržiavanie politiky svojho otca bol Amel-Marduk zavraždený svojím švagrom Nergal-Sarecerom (Neriglissarom), ktorý sa potom ujal vlády. 

</doc>
<doc id="459131" title="Háskóli Íslands" url="https://sk.wikipedia.org/wiki?curid=459131">
Háskóli Íslands

Háskóli Íslands (anglicky: "University of Iceland"; doslova: "Univerzita Islandu") je verejná výskumná univerzita v Reykjavíku na Islande. Je to najstaršia a najväčšia univerzita na ostrove. Od roku 1911, kedy bola univerzita založená, sa veľmi rozrástla, a teraz sa asi 14 000 študentov vzdeláva v dvadsiatich piatich fakultách. Hlavný školský areál sa nachádza na ulici "Suðurgata" pri jazere Tjörnin v centre Reykjavíku. Ďalší školský areál na nachádza v okolitých oblastiach, ale aj v prírode.
Odbory univerzity.
Hlavné odbory univerzity:

</doc>
<doc id="459162" title="Windows Phone" url="https://sk.wikipedia.org/wiki?curid=459162">
Windows Phone

Windows Phone bol operačný systém pre mobilné telefóny vyvinutý spoločnosťou Microsoft. Jeho predchodcom bol Windows Mobile. Bol zameraný na užívateľský (nie firemný) trh a jeho podpora skončila 10. decembra 2019.
História.
Microsoft predstavil Windows Phone 15. februára 2010 na Mobile World Congress 2010 v Barcelone a na trh bol bol uvedený v Európe, Singapure, Austrálii a Novom Zélande 21. októbra 2010, v USA a Kanade 8. novembra 2010, v Ázii v roku 2011. Windows Phone obsahuje grafické používateľské rozhranie s dizajnovým jazykom s názvom Metro. Posledná verzia bola Windows 10 Mobile.
8. októbra 2017 Joe Belfiore oznámil, že práca na systéme Windows 10 Mobile sa blíži ku koncu z dôvodu nedostatočného preniknutia na trh a nedostatku záujmu vývojárov aplikácií. V januári 2019 Microsoft oznámil, že podpora pre Windows 10 Mobile skončí 10. decembra 2019 a že užívatelia Windows 10 Mobile by mali prejsť na iOS alebo Android telefóny. 
Prístroje s operačným systémom Windows Phone.
Dňa 11. februára 2011 oznámilo združenie firiem Microsoft a Nokia, že Windows Phone bude v budúcnosti preferovaný operačný systém na smartphone platformách Nokia. Prvou verziou bol Windows Phone 7.
29. októbra 2012 bola vydaná verzia 8. S touto verziou boli vydané všetky Nokia Lumia telefóny radu 520 a vyšší (novší). Tento operačný systém používali aj telefóny iných spoločností, ako modely "HTC Windows Phone 8S" a "8X", ďalej modely "Samsung Ativ S", "Huawei Ascend W1", či niektoré modely od Prestigio.
Dva roky nato vyšla aktualizácia 8.1, ktorá okrem iného obsahovala "notifikačnú lištu" a synchronizované záložky medzi (novým) Internet Explorerom 11 a inými zariadeniami Microsoft. Tiež bola pridaná Cortana. Všetky telefóny s Windows Phone 8 dostali aktualizáciu na Windows Phone 8.1.
21. januára 2015 bola vydaná najnovšia, súčasná verzia, Windows 10 mobile.
Či je telefón vhodný na aktualizáciu na Windows 10 sa dozviete spustením oficiálnej aplikácie od Microsoftu, ktorá skontroluje telefón.
Bezpečnosť aplikačnej platformy.
Technológia aplikačnej platformy Windows Phone slúži ako základ pre aplikáciu Windows Store na systémoch Windows 8 a novších.
Každá aplikácia, ktorá je spustená, musí mať buď digitálny podpis od certifikovaného autora (získateľné cez Microsoft Store), alebo byť priamym partnerom firmy Microsoft.
Používa sa tu tzv. systém komôr. Tieto komory určujú čo aplikácie môžu vykonávať a k akým dátam majú prístup. K takýmto údajom patria geografická poloha, súbory iných aplikácií (kontakty, správy, ...), mikrofón, kamera, či dočasná pamäť klávesnice. Všetky aplikácie sa spúšťajú v izolovanom prostredí od ostatných, v tzv. "sandboxe" (pieskovisku). Zmena kategórie "komory" nie je možná za behu programu, iba pri jeho inštalácii a používateľ musí tieto povolenia odsúhlasiť.
Prehliadač.
Windows Phone 8 používa prehliadač Internet Explorer 10. Vo verzii Windows Phone 10 je dostupný už aj prehliadač Microsoft Edge.
Prehliadač beží vo svojom vlastnom izolovanom sandboxe, čo mu znemožňuje čítať dáta iných aplikácií (ani iným aplikáciám neumožňuje získať napr. súbory Cookies či históriu prehľadávania). Nie je možné ani používať tzv. pluginy. Prehliadač má tiež podporu so systémom Microsoft SmartScreen, ktorý je ďalším z bezpečnostných prvkov. Tento pri navštívení stránok "so zlou povesťou" zobrazí správu, že nie je bezpečné pokračovať.
Obchod Windows Store.
Všetky aplikácie nahrané do Windows Store podliehajú viac-stupňovej kontrole. Každá aplikácia je kontrolovaná rôznymi bezpečnostnými algoritmami, zahŕňajúc antivírové procedúry.
Aktualizácie.
Jediný spôsob ako aktualizovať telefón je skrz vstavanú službu "Windows Phone update service". 
Ochrana dát.
Prístup k disku je chránený klasicky PINom prípadne ďalším heslom. IT odborníci môžu telefón na diaľku "vymazať". Rovnako môžu urobiť aj používatelia cez "Outlook Web App". Tiež môžu stratený/odcudzený telefón rovnakým spôsobom aj lokalizovať.
Celý úložný priestor telefónu je tiež možné zašifrovať pomocou technológie BitLocker.
Všetka komunikácia telefónu so službami Microsoftu ako SkyDrive, či mail je šifrovaná spojením SSL. Komunikácia medzi kritickými obchodnými aplikáciami je šifrovaný algoritmami AES s dĺžkou kľúča 128 či 256 bitov.

</doc>
<doc id="459206" title="Gregor Toursky" url="https://sk.wikipedia.org/wiki?curid=459206">
Gregor Toursky

Gregor Toursky alebo Gregor z Tours alebo (fr.) Grégoire de Tours [greguar dtúr] lat. "Georgius Florentius Gregorius"; (* 538 Urbs Arverna /dnes Clermont-Ferrand/ Galia – † 17. november 594, Tours, Franská ríša) bol biskup v Tours, cirkevný historik a historik Frankov a špeciálne dynastie Merovejovcov a kraja Auvergne.
Život.
Pochádzal z aristokratickej arvernskej rodiny. Jeho otec a starý otec boli senátori, strýko Gallus alebo Sv. Gal I. – biskup v Clermonte. Po matke bol spríbuznený s biskupmi z Lyonu a St. Nizier a z Langres. Jeho otec zomrel mladý. Vychovávala ho matka v Cavaillone, potom strýko Gal († 551) a arcidiakon Avit v Clermonte. Potom dovŕšil vzdelanie u strýka Niziera v Lyone v roku 563. Kariéru začal v hodnosti diakona v bazilike St. Julien. V roku 573 bol zvolený za biskupa v Tours pravdepodobne na príhovor kráľovnej Brunhildy a kráľa Austrázie Sigeberta I. Počas svojho episkopátu zažil konflikty franských kráľov. Posvätil hlavu Chilpericha I. a Fredegondy, ktorú obvinil zo zodpovednosti za smrť biskupa Prétextata. Zomrel v Tours v 594. Podľa Bruna Dumézila tento dátum nie je dosť presný.
Gregor často citoval antických autorov Vergília, Sallusta a Plínia. Vyslovoval sa proti Židom a ariánstvu. Život sv. Gregora vydal v 10. storočí abbé Odon de Cluny.

</doc>
<doc id="459262" title="Marta Nitranová" url="https://sk.wikipedia.org/wiki?curid=459262">
Marta Nitranová

Marta Nitranová (* 26. máj 1942, Bratislava† 19. máj 2021, Badajoz, Španielsko) bola slovenská operná speváčka, soprán.
Životopis.
Spev študovala na Konzervatóriu v Bratislave u prof. Magdy Móryovej, v rokoch 1972 až 1973 bola na študijnom pobyte v Miláne a Trevise (u Marcella del Monaca) v Taliansku. V roku 1968 sa zúčastnila Medzinárodnej speváckej súťaže v Sofii v Bulharsku. Na medzinárodnej speváckej súťaži v brazílskom Rio de Janeiro (1969) obsadila tretie miesto a vystúpila aj na koncerte laureátov v Sao Paulo. Sólistkou opery Slovenského národného divadla v Bratislave bola v rokoch 1966 - 1996. Vo svojich kreáciách vedela skĺbiť spevácky výraz s hereckým prejavom a podať silný expresívny výkon. Postavu Katreny v Suchoňovej Krútňave spievala okrem Bratislavy aj v mníchovskej premiére v Theater am Gärtnerplatz v roku 1979.

</doc>
<doc id="459267" title="Braňo Holiček" url="https://sk.wikipedia.org/wiki?curid=459267">
Braňo Holiček

BcA. Braňo Holiček, vlastným menom Branislav Holíček (* 14. august 1985, Košice), je slovenský dabér, divadelný herec a režisér. Herecky a režisérsky pôsobí v pražskom súbore Ypsilonka.
Životopis.
Braňo Holiček pochádza z Košíc. Jeho rodičia sú Ľubica a Jaroslav Holičkovci. Má dvoch bratov.
Keďže mal herecký a spevácky talent, študoval na Základnej umeleckej alternatívnej škole v Košiciach. Tam tiež účinkoval v detských hrách a muzikáloch. Zúčastnil sa rôznych speváckych súťaží. Neskôr vyštudoval Pražské konzervatórium, v súčasnosti je študentom DAMU, odbor réžia alternatívneho divadla.
V roku 1997 získal hlavnú rolu v muzikáli "Oliver!", ktorý uvádzalo Východoslovenské štátne divadlo v Košiciach.
V roku 1998 mu vyšlo jeho prvé debutové CD "Kik Flip" s 11 pesničkami rôznych žánrov (k piesni "Naša trieda" si dokonca zložil text a hudbu sám). Naspieval tiež dve pesničky na soundtracku k filmu Fontána pre Zuzanu 3.
Hral tiež hlavnú úlohu v koprodukčnom filme Sokoliar Tomáš.
Už počas štúdia na DAMU sa začal profesionálne venovať divadelnej réžii, v súčasnosti pôsobí ako kmeňový režisér divadla Ypsilon, ale aj v pražskej "Meet Factory" a iných.
V roku 2012 bol nominovaný na cenu "Český tučňák" so svojím absolentským predstavením z DAMU "Masakr v Paříži". V decembri 2012 uviedol v pražskom divadle Ypsilon satirickú politickú hru "Demo Demokracie".
V marci 2013 získal "Cenu Alfréda Radoka" ako "Talent roku". 
S manželkou Vendulou majú 3 deti - syna Huga (2012?) a dvojčatá dcérky Dorotku a Žofinku (2016).

</doc>
<doc id="459308" title="Merovejské umenie" url="https://sk.wikipedia.org/wiki?curid=459308">
Merovejské umenie

Merovejské umenie
V období vlády merovejskej dynastie sa na nimi ovládanom území stretávali vplyvy zanikajúcej rímskej antickej kultúry, nového ranokresťanského umenia a pôvodnej germánskej kultúry. Tieto tri hlavné elementy boli ešte ozvláštnené byzantskými a orientálnymi vplyvmi. 
Počas vlády Merovejovcov nastal v ich ríši rozmach zlatníctva, ktorý sa uplatnil v architektúre, monumentálnom umení a sochárstve. V zlatníctve sa prejavili dva estetické prúdy:
V 7. stor. nahradilo vsádzané drahokamy - väčšinou alamandíny - sklo. 
V architektúre sa udomácnil typ baziliky z obdobia Konštantína I. s rozsiahlymi kryptami v podzemí, s mozaikovou nástennou a dlážkovou výzdobou, mramorovým obložením a omietkami so štukatérskou výzdobou.
Už v 7. storočí vznikali v kláštoroch iluminované rukopisy s ornamentálnou výzdobou, v ktorej badať aj orientálny vplyv. Manuskripty sa vyzdobovali na obaloch technikou farebnej inkrustácie (verroterie cloisonné), ktorá sa dostala do ríše Frankov zo sásánovskej Perzie. Postupne však inkrustácie začalo nahradzovať plátovanie a tauzia.
V severofranských hroboch bojovníkov sa našli zbrane zdobené zvieracími motívmi, v burgundských ranokresťanská symbolika, v 7. storočí sa miešajú starogermánske a ranokresťanské znaky. V hroboch germánskych veľmožov sa nachádzajú slávnostné rúcha a zbrane, väčšinou spata a sax.
V roku 1653 bol objavený hrob kráľa Childerika I., zakladateľa Franskej ríše. Tento hrob bol odkrytý v Tournai, (dnešný hol. Doornik v Belgicku) v Hennegavskej provincii. V hrobe sa našli rôzne osobné predmety: pečatný prsteň s nápisom CHILDERICI REGIS, staré písomné správy a zlaté mince. Práve tieto pomohli identifikovať pochovanú osobu. Boli v ňom uložené aj zbrane, dvojsečný meč spata (dlhý ťažký dvojsečný meč z damascénskej ocele) a krátky jednosečný meč (nosil sa na pravej strane opasku) scramasax, obidva v puzdrách zdobených zlatom a alamandínmi, vrhacia sekera tzv. franciska. Tiež zlatý náramok, spona a iné šperky. Našli sa tu aj klenoty v tvare včely a cikády.
Tento významný hrob pomohol archeológom odlíšiť hroby z doby sťahovania národov od antických rímskych hrobov v provincii Galia.

</doc>
<doc id="459408" title="Menová reforma v Česko-Slovensku v roku 1953" url="https://sk.wikipedia.org/wiki?curid=459408">
Menová reforma v Česko-Slovensku v roku 1953

Menová reforma v Česko-Slovensku v roku 1953 alebo Česko-slovenská menová reforma v roku 1953 (dobový, aj oficiálny, názov znel peňažná reforma) bola menová reforma uskutočnená v roku 1953 v Česko-Slovensku.
Štát sa ňou snažil vysporiadať s dovtedajším prídelovým systémom (reforma ho zrušila), zamedziť čiernemu trhu a znížiť pomer kúpyschopného dopytu voči nízkej povojnovej ponuke spotrebných tovarov (a odstrániť z toho vyplývajúce tendencie k vysokej inflácii).
Hoci ešte 36 hodín pred jej vykonaním prezident republiky Antonín Zápotocký oznámil, že koruna je pevná a takýto krok neprichádza absolútne do úvahy, 1. júna k reforme naozaj došlo.
Podstata reformy.
Z technického hľadiska sa urobili nasledujúce kroky :
Štyri dni po reforme bolo vymenené 49,1 miliardy starých korún za 1,4 miliardy nových (teda priemerne v pomere 35:1, pričom zmena cien bola približne 10:1 až 5:1). 
Ceny.
Nové jednotné štátne maloobchodné ceny boli (po prepočte 5:1) asi dvojnásobne vyššie než dovtedajšie ceny na voľnom trhu, ale boli nižšie ako dovtedajšie ceny na voľnom trhu (v prípade potravín asi o 31 % a v prípade priemyselného tovaru o 37 %). Jednotné ceny výrobkov, ktoré neboli na prídel, sa znížili v priemere o 7 %. Vzhľadom na to, že ľudia do reformy nakupovali najmä za viazané ceny, celková cenová hladina spotrebného tovaru sa reformou spočiatku veľmi zvýšila, ale následne bola počas nasledujúcich mesiacov štátom znížená troma štátnymi zníženiami maloobchodných cien. Celkový výsledok týchto úprav cien bol taký, že po prechodnom poklese spotreby už v roku 1954 osobná spotreba dosiahla najvyššiu úroveň od roku 1945.
Niektoré maloobchodné ceny pred a po peňažnej reforme:
"Prameň: "Statistická ročenka ČSR 1958." (čísla (peniaze) sú uvedené v Kčs)
Oficiálny pohľad na reformu pred rokom 1989.
"Encyklopédia Slovenska" Slovenskej akadémie vied z roku 1979 v hesle mena reformu interpretuje nasledovne (tam, kde nie je vyznačený citát je text len mierne krátený bez zmeny významu pôvodného textu): "V situácii, keď mala buržoázia ešte značný vplyv vo finančníctve a bankovníctve, menová reforma" z roku 1945 "splnila iba čiastočne pôvodný zámer - postihnúť najmajetnejšie vrstvy a špekulantské živly. Mnohým majetným osobám sa pod rôznymi zámienkami uvoľňovala určitá časť viazaných vkladov v novej mene...Vývoj meny bol po reforme 1945 poznamenaný inflačnými tendenciami. Disproporcie medzi množstvom obeživa a trhovými fondmi, ktoré sa po menovej reforme" z roku 1945 "zmiernili, neskôr znova narastali a v rokoch 1. päťročnice sa stali vážnym hospodárskym problémom." Nominálne príjmy obyvateľstva rástli rýchlejšie než reálne príjmy (rástli životné náklady); zvyšovali sa všetky druhy cien (maloobchodné viac než ostatné). Ďalším problémom bolo veľmi nerovnomerné rozloženie peňažnej hotovosti. Veľa peňazí sa "skoncentrovalo v rukách bývalej buržoázie a špekulantov, stal[i] sa živnou pôdou pre nákupné horúčky a rozvetvený čierny obchod. Východiskom pre riešenie dlhodobých problémov v zásobovaní a peňažnom obehu bola menová reforma uskutočnená 1.6. 1953." [Nasleduje informácia o novo stanovenom zlatom obsahu meny a zoznam prepočítacích pomerov pre jednotlivé skupiny obyvateľstva (pozri vyššie):] "Menová reforma zlikvidovala aj nedostatky prvej reformy a pozostatky hospodárstva fašistov a kapitalistov. Zrušila záväzky z vkladov a tuzemských cenných papierov z reformy z 1945. Súčasne sa zrušili štátne pôžičky vydané po roku 1945, umiestené v peňažných ústavoch a u kapitalistov. Zrušili sa aj záväzky zo životného poistenia, pokiaľ sa mali plniť na viazaný vklad. Zároveň sa znížili komerčné ceny o 30 %. Základné mzdy a dôchodky boli zvýšené. Menová reforma mala výhradne triedny charakter, postihnuté boli hlavne tie majetkové hodnoty, ktoré boli v rukách špekulantov a zvyšku buržoázie, Pracovné dôchodky boli zhodnotené znížením cien."...Reforma "odstránila vážnu prekážku, ktorá brzdila zvyšovanie produktivity práce. Boli vytvorené predpoklady pre socialistické odmeňovanie podľa práce a zvyšovanie úrovne chozrazčotného hospodárenia, režimu hospodárnosti a finančnej disciplíny. Menová reforma upevnila celú úverovú sústavu, socialistické financie, a tým aj politickú a hospodársku silu čs. národného hospodárstva."
Nepokoje.
V niektorých mestách došlo po reforme k nepokojom najmä medzi robotníkmi. Najsilnejší odpor vzbudila menová reforma v Plzni, kde bol jej dosah ešte zvýraznený tým, že plzenská Škodovka úmyselne vyplatila mzdy skôr, pred reformou (pozri Plzenské povstanie (1953)). 
Nepokoje vypukli aj v Prahe, v závode ČKD demonštrovalo okolo 1 000 nespoko­jencov, časť z nich vyšla aj do ulíc. Na Slovensku nedošlo veľmi k pouličným nepokojom, ale ľudia zastavovali prácu. Väčšie štrajky prebehli v Ružomberku, Lubeníku, Liptovskom Mikuláši, Zlatých Moravciach a Handlovej. Podľa odhadu Jana Peška z Historického ústavu SAV prácu na Slovensku vtedy zastavilo do 200 000 ľudí.

</doc>
<doc id="459520" title="Yoko Ono" url="https://sk.wikipedia.org/wiki?curid=459520">
Yoko Ono

Yoko Ono alebo Jóko Onová (; * 18. február 1933, Tokio, Japonsko) je japonská umelkyňa a mierová aktivistka. Bola manželkou Johna Lennona, člena hudobnej skupiny The Beatles, spolu s ktorým vydala niekoľko hudobných albumov a realizovala happeningy na podporu mierových a iných myšlienok, korešpondujúcich s hnutím hippies.
9. októbra 2018, v deň nedožitých 78. narodenín Johna Lennona, zverejnila novú verziu skladby Imagine, ktorej je spoluautorkou (spoluautorstvo jej bolo uznané až v roku 2017). Je súčasťou pripravovaného albumu Warzone, ktorý vyjde 19. októbra 2018.

</doc>
<doc id="459793" title="Robert Adams" url="https://sk.wikipedia.org/wiki?curid=459793">
Robert Adams

Robert Adams (* 5. október 1917, Far Cotton, Northamptonshire – † 5. apríl 1984, Great Maplestead) bol anglický sochár. 
V rokoch 1933-1944 študoval na Northampton School of Art. Počas 2. svetovej vojny pracoval ako inžinier, po nej až do roku 1960 učil na Central School of Arts and Crafts v Londýne. Bol konštruktivistom, jeho diela sú charakteristické veľkými rozmermi a geometrickými tvarmi. Venoval sa i maľbe, ktorá mala podobný štýl. Pracoval spočiatku s drevom, neskôr i s kameňom a kovom.

</doc>
<doc id="460040" title="Rinčengijn Barsbold" url="https://sk.wikipedia.org/wiki?curid=460040">
Rinčengijn Barsbold

Rinčengijn Barsbold (mongolskou cyrilikou: Ринченгийн Барсболд ; * 12. december 1935, Ulanbátar, Mongolsko) je mongolský geológ a paleontológ. Známy je najmä vďaka svojmu významnému podielu na skúmaní dinosaurích fosílií v mnohých lokalitách púšte Gobi.
Od 90. rokov je aj jedným z popredných odborníkov na operených dinosaurov a pôvod vtákov. Sám opísal asi 8 nových rodov dinosaurov a 6 vyšších taxonomických jednotiek (čeľadí a podskupín). Na jeho počesť boli pomenované rody Rinchenia (Osmolska et al., 2004) a Barsboldia (Maryanska and Osmolska, 1981).

</doc>
<doc id="460070" title="Arabské majstrovstvá vo volejbale" url="https://sk.wikipedia.org/wiki?curid=460070">
Arabské majstrovstvá vo volejbale

Arabské majstrovstvá vo volejbale je vrcholné podujatie arabských štátov vo volejbale, ktoré riadi Arabská volejbalová asociácia (AVA). Jeho história siaha do roku 1977, kedy sa v Kuvajte konali prvé arabské majstrovstvá. Prebiehajú s 2-ročnou periodicitou a zatiaľ len v mužskej kategórii. V rokoch 1982, 1990, 2004 a 2010 sa majstrovstvá neuskutočnili, napriek tomu sa zaratávajú do poradia turnajov. Najlepším družstvom arabských majstrovstiev je Tunisko, ktoré na nich zvíťazilo 8-krát.

</doc>
<doc id="460072" title="Literárne informačné centrum" url="https://sk.wikipedia.org/wiki?curid=460072">
Literárne informačné centrum

Literárne informačné centrum, skratka „LIC“, je slovenská štátna príspevková organizácia zameraná na literatúru. Patrí pod pôsobnosť Ministerstva kultúry Slovenskej republiky. Predmetom jej činnosti je monitorovanie, reflexia a propagácia súčasnej slovenskej literatúry. Jej úlohou je dokumentovať slovenskú literárnu tvorbu v tuzemsku aj v zahraničí. Literárne informačné centrum bolo zriadené k 1. júlu 1995. Od roku 2012 do marca 2021 centrum viedla Miroslava Vallová.

</doc>
<doc id="460214" title="Jean Dutrou-Bornier" url="https://sk.wikipedia.org/wiki?curid=460214">
Jean Dutrou-Bornier

Jean Dutrou-Bornier (celým menom "Jean-Baptiste Onésime Dutrou-Bornier", * 19. november 1834, Montmorillon, Francúzsko – † 6. august 1876, Veľkonočný ostrov) bol kapitán francúzskeho námorníctva, podnikateľ a samozvaný kráľ Veľkonočného ostrova.
Životopis.
Zúčastnil sa ako delostrelec s posádkou cisárskej námornej flotily krymskej vojny. V roku 1860 získal námornícke osvedčenie majster plavby. 
Velil na obchodnom barku - plachetnici Tampico, ktorú mal v spoluvlastníctve.
V roku 1866 priplával do Bordeaux. Po naložení nákladu smeroval na Tahiti, kde mal doručiť náklad pre podnikateľa Johna Brandera. Na palubu zobral aj dvoch francúzskych misionárov, Gaspara Zumbohma a Theodora Escolana, ktorí mu pomáhali s navigáciou v Tichom oceáne. Vysadil ich na Veľkonočnom ostrove. Uvidiac veľký trávnatý ostrov, skrsla v ňom myšlienka uskutočniť tam svoj podnikateľský zámer na chov oviec. V tom čase sa Bornierovi už nahromadili obrovské dlhy, najmä z hazardu a následkom niektorých podvodných obchodov. Stratil tak svoj podiel na obchodnej lodi Tampico. 
&lt;br&gt;Keď získal podiel na jachte Aora'i, v apríli 1868 priplával na nej na Veľkonočný ostrov, jachtu spálil a na ostrove sa usadil. Za spoločníka na podnikanie nahovoril škótskeho obchodníka Johna Brandera, ktorý mu poskytol škuner; ním zabezpečovali dopravu medzi Tahiti a Veľkonočným ostrovom.
V septembri 1868 ustanovili "Správnu radu" na čele s Dutrouxom Bornierom, sekretárom misionárom Gasparom Zumbohmom a štvoricou domorodcov. Založili tiež policajný zbor zložený z miestnych domorodcov a súdnu inštitúciu. Za predsedu súdu bol menovaný misijný kňaz Hippolyte Roussel (zomrel 1898), ktorý bol najprv francúzsky misionár na Markézach. Misionári a noví európski prisťahovalci mali možnosti nakupovať ostrovné pozemky za nízke ceny.
Plodinám a hospodárskym zvieratám sa na ostrove mimoriadne darilo. Bornier sa priženil na Veľkonočný ostrov do domorodého rodinného klanu Mataveri, keďže si zobral Titaua Salmonovú (narodenú r.1856), dcéru z pokrvnej línie kráľa Koreta II. Bornier vtedy napísal svojmu priateľovi: ""Mám tú česť informovať Vás týmto, že som kráľ... Moje kráľovstvo je malé. Od nedávna sa volám Iona I. - kráľ Veľkonočného ostrova“" Snažil sa presvedčiť Francúzsko, aby nad ostrovom vyhlásilo protektorát. Dobré vzťahy s misionármi sa najskôr zhoršili a zakrátko sa stali neznesiteľné. Misionár Roussel sa preto rozhodol opustiť ostrov a presťahovať sa na Tahiti. Napriek odporu Borniera sa k misionárovi pripojilo viac ako sto rodených ostrovanov (ich potomkovia ešte dodnes žijú v oblasti Papeete).
V roku 1876 Bornier zomrel. Pravdepodobne bol zavraždený domorodcami. Ešte predtým požiadal o pripojenie Veľkonočného ostrova k Francúzsku. Žiadosť bola neskôr zopakovaná, ale potomkovia kráľa Koretu II. nedostali odpoveď. Francúzsky minister vojenského námorníctva admirál Frantz prehlásil, že "ostrov je k ničomu". Nakoniec bol v roku 1888 Veľkonočný ostrov pripojený k Čile.

</doc>
<doc id="460343" title="AZ (futbalový klub)" url="https://sk.wikipedia.org/wiki?curid=460343">
AZ (futbalový klub)

AZ je holandský klub sídliaci v meste Alkmaar. Klub momentálne hrá najvyššiu holandskú futbalovú ligu Eredivisie. AZ bol založený v roku 1967 pod názvom "AZ 67" a vydržal až do roku 1986 keď bol zmenený na AZ. Medzinárodne je však známy ako AZ Alkmaar. Svoje domáce zápasy hrá na štadióne AFAS Stadion s kapacitou 17,000 miest. 
Najväčšími úspechmi klubu je 3-násobné víťazstvo v holandskom pohári KNVB Cup a 2x sa stal víťazmi najvyššej domácej ligy. 
Káder mužstva.
Súčasná zostava:
 

</doc>
<doc id="460393" title="James Buchanan" url="https://sk.wikipedia.org/wiki?curid=460393">
James Buchanan

James Buchanan (* 23. apríl 1791, Cove Gap, Pensylvánia, USA – † 1. jún 1868, Lancaster) bol 15. prezident Spojených štátov v rokoch 1857 – 1861. 
Bol jediným slobodným mužom v úrade amerického prezidenta v dejinách a jediným prezidentom USA v dejinách, ktorý vykonával svoj úrad z Pennsylvánie. Bol kritizovaný za zlyhanie počas zatiahnutia krajiny do občianskej vojny a býva, ako aj jeho predchodca, označovaný ako jeden z najhorších amerických prezidentov.
V deň odstupu z funkcie povedal svojmu nástupcovi Abrahamovi Lincolnovi: „Vážený pane, ak ste pri príchode do Bieleho domu tak šťastný, ako som ja, že ho môžem opustiť, potom ste skutočne šťastný človek.“

</doc>
<doc id="460503" title="Heracles Almelo" url="https://sk.wikipedia.org/wiki?curid=460503">
Heracles Almelo

Heracles Almelo je futbalový klub pochádzajúci z holandského mesta Almelo. Klub bol založený 3. mája 1903 pod názvom Heracles, podľa syna gréckeho boha Dia. Neskôr bol v roku 1974 zmenený názov tímu na SC Heracles 74. Súčasný názov používajú od roku 1998. Jeden z najznámejších hráčov bol juhoafrický hráč Steve Mokone, ktorý bol prvý futbalista čiernej pleti hrajúci v Holandsku.
Klub hráva najvyššiu holandskú súťaž Eredivisie a medzi jeho najväčšie úspechy patrí víťazstvo najvyššej ligy v sezónach 1926/27 a 1940/41. V roku 2012 sa prebojoval do finále holandského pohára KNVB Cup kde prehral s tímom PSV.
Domáce zápasy hráva na štadióne Polman Stadion, ktorý bol postavený v roku 1999 s kapacitou 6 900 miest. V roku 2005 však bol rozšírený a momentálne má kapacitu 8 500 miest.
Za klub hrával aj slovenský futbalový útočník Andrej Rendla, ktorý tu bol v sezóne 2010/11 na hosťovaní z klubu Twente.
Káder mužstva.
Súčasná zostava:

</doc>
<doc id="460648" title="FC Augsburg" url="https://sk.wikipedia.org/wiki?curid=460648">
FC Augsburg

FC Augsburg je klub pochádzajúci z nemeckého mesta Augsburg v Bavorsku. Klub bol založený 8. augusta 1907 pod názvom "Fußball-Klub Alemania Augsburg" a od roku 1921 do roku 1969 fungoval ako "BC Augsburg".
Klub hráva najvyššiu nemeckú súťaž Bundesligu do ktorej sa prebojoval v sezóne 2010/11. Zároveň to je aj najväčší úspech tímu. FC Augsburg hráva domáce zápasy na štadióne SGL arena, ktorý má kapacitu 30 660 miest.
V sezóne 2007/08 obliekal dresu klubu aj slovenský futbalový reprezentant Peter Hlinka.
Káder mužstva.
Súčasná zostava:
 
 
Tréneri.
"Nedávni tréneri klubu".

</doc>
<doc id="460767" title="FC Zürich" url="https://sk.wikipedia.org/wiki?curid=460767">
FC Zürich

FC Zürich je futbalový klub, ktorý pochádza z jedného najväčších švajčiarskych miest Zürichu. Bol založený v roku 1896 a momentálne hráva najvyššiu domácu súťaž Swiss Super League. 
Svoje domáce zápasy hráva na štadióne Letzigrund s kapacitou 25 000 miest. Tím v krajine patrí v krajine medzi najlepšie, nakoľko už 12x vyhral domácu ligu Swiss Super League a 7x Švajčiarsky pohár, naposledy v roku 2005.
V minulosti hral za FC Zürich aj československý reprezentant Ladislav Kubala.
Káder mužstva.
 
 
 
 
 
 

</doc>
<doc id="460885" title="Cement (stavebníctvo)" url="https://sk.wikipedia.org/wiki?curid=460885">
Cement (stavebníctvo)

Cement je akékoľvek práškové hydraulické spojivo (definíciu pozri nižšie) s výnimkou hydraulického vápna, puzolánov a vysokopecnej trosky. V alternatívnych definíciách sa cement definuje ako úplné synonymum hydraulického spojiva, alebo sa definícia z prvej vety tohto článku obmedzuje len na umelé látky, alebo sa pojem cement stotožňuje len s portlandským cementom.
Výraz hydraulické spojivo znamená spojivo, ktoré po zmiešaní s vodou vytvára kašu, ktorá vo vlhku tuhne a tvrdne aj vo vode a po stvrdnutí si trvalo zachováva svoju pevnosť a stálosť vo vode.
Cement sa používa najmä na výrobu betónu, malty a rôznych stavebných prefabrikátov. 
Výroba.
Portlandský cement a podobné cementy (t.j. nie napríklad románsky cement) sa vyrábajú pálením vhodných nerastných surovín až na teplotu slinutia (čiže až kým z nich nevznikne slinok) a následným rozomletím tohto slinku spolu s ďalšími pridanými zložkami (napr. sadrovec) na prášok.
Slinok je produktom výpalu zmesi vápencov a ílov pri teplote približne 1 450 °C. Jeho chemické zloženie je cca. 67 % CaO (skratka C), 22 % SiO2 (skratka S), 5 % Al2O3 (skratka A), 3 % Fe2O3 (skratka F) a 3 % rôznych oxidov. Obsahuje štyri základné fázy a to alit, belit, hlinitan a ferit.
Rozdelenie.
Základné typy cementu (podľa definície v prvej vete tohto článku):
Z hľadiska základného zloženia sa cementy delia na:

</doc>
<doc id="460964" title="Majstrovstvá Ázie v hádzanej žien 2006" url="https://sk.wikipedia.org/wiki?curid=460964">
Majstrovstvá Ázie v hádzanej žien 2006

Majstrovstvá Ázie v hádzanej žien 2006 bol v poradí 11. turnaj majstrovstiev Ázie v hádzanej žien, ktoré organizuje Ázijská hádzanárska federácia (AHF). Konal sa v Kantone, v Číne v dňoch od 1.5. júla 2006, za účasti 4 tímov. Čína organizovala ženský šampionát štvrtýkrát, predtým hostila toto podujatie v rokoch 1989, 1993 a 2000. Zápasy sa hrali iba v jedinej skupine bez následného play-off v aréne Tianhe Gymnasium. Deviaty titul získala , ktorá zvíťazila vo všetkých stretnutiach. 
Tento šampionát slúžil zároveň ako kvalifikácia na Majstrovstvá sveta 2007, ktoré sa konali vo Francúzsku. Kvalifikovali sa na ne všetky 4 zúčastnené družstvá.

</doc>
<doc id="461025" title="ABC (časopis)" url="https://sk.wikipedia.org/wiki?curid=461025">
ABC (časopis)

ABC je český (pôvodne česko-slovenský) dvojtýždenník, technického a prírodovedného zamerania pre mládež. Bol založený v roku 1957. Jeho súčasťou sú kreslené seriály, vystrihovačky papierových modelov a ďalšie samostatne použiteľné predmety (zvyčajne papierové). Jeho špecialitou boli papierové modely, ktorých najznámejším autorom je Richard Vyškovský. Od roku 1994 ho vydáva spoločnosť Ringier Axel Springer CZ. Vychádza už len v českom jazyku. Ročné predplatné v roku 2021 bolo 51,00 €.

</doc>
<doc id="461062" title="Balneologické múzeum Imricha Wintera" url="https://sk.wikipedia.org/wiki?curid=461062">
Balneologické múzeum Imricha Wintera

Balneologické múzeum Imricha Wintera je múzeum v Piešťanoch, ktoré sídli v budove Kúpeľnej dvorany. 
Dejiny.
Múzeum bolo založené v roku 1928 pod názvom "Piešťanské múzeum". Založila ho Piešťanská muzeálna spoločnosť, ktorej vznik inicioval Imrich Winter a jeho spolupracovník a správca kúpeľov Václav Vlk. V prvej expozícii múzea, ktorá niesla názov "Etnografická zbierka", bolo vystavené: flóra, fauna, národopisná keramika, kroje a výšivky, ľudová architektúra, slovenské rezbárstvo a maľby, história a archeológia. So súhlasom Ľudovíta a Imricha Winterovcov bola muzeálna expozícia situovaná v časti prízemia Kúpeľnej dvorany. 
Piešťanské múzeum v roku 1931 navštívil významný slovenský výtvarník Janko Alexy, ktorý bol i literárne činný. V rokoch 1932 - 1937 žil v Piešťanoch a bol aj členom Piešťanskej muzeálnej spoločnosti. V rokoch 1932 - 1933 bola expozícia reinštalovaná a rozšírená. Slávnostné otvorenie novej expozície piešťanského múzea sa konalo 29. júna 1933. V novej muzeálnej expozícii bola národopisná časť a staropiešťanský roľnícky dom, časť venovaná osobnosti a dielu generála Milana Rastislava Štefánika, archeológii a paleontológii. Bola tu prezentovaná osobnosť Ludwiga van Beethovena, ktorý pravdepodobne navštívil piešťanské kúpele v roku 1802. V roku 1934 vyšiel sprievodca expozíciou. 
V roku 1951 bolo múzeum zoštátnené a stalo sa "Okresným múzeom". V roku 1963 bolo premenované na "Balneologické múzeum" a cieľom tohoto špecializovaného múzea bolo dokumentovať históriu kúpeľov a kúpeľníctva na území Slovenska. Pri príležitosti stého výročia narodenia slovenského básnika Ivana Krasku, 12. júla 1976, Balneologické múzeum slávnostne otvorilo v priestoroch jeho piešťanského bytu expozíciu Pamätná izba Ivana Krasku. 
V roku 1989 získalo múzeum od mesta Pieťany do prenájmu budovu "Vilu doktora Lisku". Po predchádzajúcej príprave bola 29. júna 1994 slávnostne otvorená nová expozícia "História kúpeľov a kúpeľníctva na Slovensku". 11. júna 1999 bola slávnostne otvorená nová expozícia múzea "Sakrálne umenie zo zbierok Balneologického múzea". 
Zdroj.
Krupa, Vladimír - Pekárová, Magda. "Balneologické múzeum v Piešťanoch jubiluje (75. výročie vzniku Piešťanskej muzeálnej spoločnosti a založenia múzea 1928 - 2003)." Balneologické múzeum v Piešťanoch. 2003. 47 s. ISBN 80-968258-8-7

</doc>
<doc id="461064" title="Milan Staš" url="https://sk.wikipedia.org/wiki?curid=461064">
Milan Staš

Milan Staš (* 26. november 1960, Prešov) je bývalý slovenský hokejista (útočník) a tréner. 
Klubový hokej.
S hokejom začínal v Prešove medzi seniormi v sezóne 1979/1980. V nasledujúcej sezóne prestúpil do HC Košice, kde s výnimkou dvoch sezón, ktoré počas vojenskej služby absolvoval v Dukle Trenčín, pôsobil až do sezóny 1989/90. Od sezóny 1990/91 hrával každú sezónu v inom klube: postupne v Partizane Belehrad, francúzskom HC Mégeve, maďarskom HC Miskolc, opäť vo Francúzsku v HC St. Gérvais, rakúsku extraligu v Zeltwegu, nemeckú druhú ligu za EHC Pfronten, opäť v Maďarsku za FTC Budapešť, aby sa v sezóne 1997/98 vrátil do slovenského Trebišova, kde ukončil aktívnu hráčsku kariéru. Je dvojnásobným majstrom Česko-Slovenska a účastníkom Majstrovstiev sveta. 
Reprezentácia.
Na najvyššej úrovni reprezentoval od 28. februára do 25. apríla 1986 v 14. zápasoch, v ktorých strelil 1. gól. 
Zúčastnil sa Majstrovstiev sveta v ľadovom hokeji 1986 v Moskve, kde Česko-Slovensko skončilo na 5. mieste.
Trénerská činnosť.
Po ukončení hráčskej kariéry trénoval ešte v sezóne 1997/98 HK Trebišov ako asistent trénera. V nasledujúcej sezóne pôsobil ako tréner FTC Budapešť. V rokoch 1999-2001 bol asistentom Jána Selveka pri A-tíme HC Košice. V rokoch 2001-2005 bol trénerom juniorov toho istého klubu. Na jednu sezónu 2005/06 si opäť vyskúšal pozíciu asistenta A-tímu HC Košice, v ďalších dvoch sezónach bol hlavným trénerom dorastu. Od sezóny 2008/09 sa stal hlavným trénerom HC ’05 Banská Bystrica, s ktorou sa mu podarilo získať bronz v sezóne 2010/11. Od sezóny 2012/2013 sa stal trénerom poľského klubu KH Sanok, ale v priebehu sezóny prijal ponuku HC Košice pôsobiť ako hlavný tréner a získal striebornú medailu. Od novembra 2013 sa stal trénerom Trenčína. V sezóne 2014/2015 vedie prvoligový klub HK Dukla Michalovce. Popri klubovej trénerskej kariére viedol aj mládežnícke reprezentačné tímy. V sezóne 2004/05 bol asistentom trénera SR 17 o rok neskôr SR 18. O sezónu neskôr trénoval SR 16 ako hlavný tréner, rovnako ako ďalšiu sezónu SR 17. V sezóne 2007/08 bol asistentom trénera reprezentácie do 18 rokov.

</doc>
<doc id="461076" title="DJ Yanko Král" url="https://sk.wikipedia.org/wiki?curid=461076">
DJ Yanko Král

DJ Yanko Král (* 21. január 1983, Česko-Slovensko) je slovenský hip-hopový diskdžokej (DJ), bývalý člen skupiny H16. V skupine pôsobil ako koncertný DJ a jeho scratche sa nachádzajú aj na albumoch H16. Je autor mixtapov: "Thug errčite vol. 1" a "Thug errčite vol. 2" a množstva ďalších mixovaných setov.
Hudobná kariéra.
V roku 2003 spoluzaložil skupinu H16, ktorú na začiatku tvoril on, reperi Otecko Majk Spirit a producent Abe (Grimaso, Cigo a Billy Hollywood sa pripojili neskôr). V lete 2003 vydali skladbu „Nech ti nejebe“, kde v refréne bolo počuť Yankove scratche. V roku 2004 sa nachádzali jeho scratche na prvom EP od H16, "Jednašeska ftvojom klube".
V apríli 2006 vydal svoj prvý mixtape "Thug errčite vol. 1", kde namixoval do jedného setu prevažne americké skladby. Album odrážal vtedajšiu popularitu amerického južanského rapu a crunku. Tiež propagoval vtedy pripravovaný debutový album H16 "Kvalitný materiál", ktorý vyšiel v tom istom roku a v štyroch skladbách sa na ňom nachádzali jeho scratche.
V roku 2007 vydal svoj druhý mixtape "Thug errčite vol. 2", ktorý mal odlišný koncept. Yanko dal na tomto mixtape dokopy poväčšine prebraté inštrumentálne skladby, cez ktoré urobili hostia ako H16, Vec, Boy Wonder, Nironic, Supercrooo a Turbo T nové skladby.
Začiatkom roka 2008 sa objavil na Vecovom albume "Funkčný veterán" v skladbe „Rošáda“ netradične ako hosť za mikrofónom spolu s ďalšími DJmi a producentmi. Taktiež na druhom albume H16 "Čísla Nepustia" urobil scratche v skladbách „Intro“ a „Staré časy“.
Jeho sety už nepozostávajú výhradne z hip hopu. Yanko Kral mixuje crossover house music, bass music a rôžnych elektronických žánrov.
Počas festivalovej sezóny vystupuje na popredných domácich festivaloch ako napr. Grape, Pohoda, Uprising a pod. V roku 2015 založil v Bratislavskom Nu Spirit Clube svoju rezidentnú akciu „Tlak“. Po tom ako Nu Spirit Club ukončil svoje pôsobenie v marci 2018, sa „Tlak“ presúva po rôznych kluboch v Bratislave.
Od roku 2014 má každý piatok na Rádiu FM svoje pravidelné relácie s názvom Fresh_FM a Scena_FM, v ktorých sa venuje ako novej, tak aj staršej klubovej hudbe spolu s rôznymi hosťami a live DJ setmi.
V roku 2018 zakladá spolu s Gabbanom a Subtensionom DJ-skú a producentskú školu LFO, kde je aj lektorom.

</doc>
<doc id="461093" title="Pedro Álvares Cabral" url="https://sk.wikipedia.org/wiki?curid=461093">
Pedro Álvares Cabral

Pedro Álvares Cabral (* 1467/1468, Belmonte, Portugalsko † asi 1520, Santarém) bol portugalský moreplavec. Je považovaný za objaviteľa Brazílie.
Životopis.
Pedro Álvares Cabral pochádzal zo šlachtickej rodiny. Bol tretím synom Fernaa Cabrala. Ovládal niekoľko jazykov a tiež fyziku, geometriu, kartografiu a astronómiu.
V roku 1500 sa na žiadosť panovníka Manuela I. stal kapitánom druhej organizovanej výpravy do Indie. S trinástimi loďami opustil 9. marca Lisabon a pláva do Atlantického oceánu smerom k africkým brehom. Na lodiach bolo okolo 1 500 mužov. Na jednej lodi velil aj Bartolomeo Diaz.
Vo vodách okolo ostrovov Kapverdy , ktoré boli v tej dobe údajne neobývané, stratila expedícia jednu loď.
22. apríla zbadal pevninu a 23. apríla pristál pri brehoch Južnej Ameriky. Cabral si najskôr myslel, že ide o ostrov a preto ho nazval "Ilha de Vera Cruz" (ostrov pravého kríža) a prehlásil ho za majetok Portugalskej koruny. Neskôr Portugalci zistili, že nejde o ostrov a novú zem pomenovali "Terra de Santa Cruz" (Zem svätého kríža).
3. mája 1500 sa výprava vrátila k plneniu pôvodného plánu a od brehov Brazílie nabrala kurz k Mysu dobrej nádeje kam dorazila koncom mesiaca. V silnej búrke, ale výprava stratila štyri lode. Na jednej z nich zahynul aj Bartolomeo Diaz. Z flotily zostalo len sedem lodí, ktoré koncom júla dorazili do Mozambiku. 2. augusta priplávali do Melindy, kde flotila dostala sprievodcu na cestu do Indie. Počas cesty sa jedna z lodí poháňaná vetrom oddelila od flotily a 10. augusta roku 1500 bol tak objavený Madagaskar.
13. septembra dorazila flotila k indickým brehom v miestach dnešného štátu Kerala. Tu, ale neboli Portugalci vítaní. Arabskí obchodníci v nich videli konkurenciu. Došlo k boju. Portugalci po dva dni ostrelovali prístav a zapálili 15 arabských lodí. V boji prišli o 50 námorníkov. Vládca zo susedného prístavu Cochim ale prijal Portugalcov priateľsky a umožnil im dokonca založiť podnik pre podporu vzájomného obchodu. To bola aj úloha, ktorou portugalský kráľ Cabrala poveril.
16. januára 1501 sa flotila vydala na spiatočnú cestu domov, kde dorazila 23. júna 1501. Z pôvodných trinástich lodí sa ale domov vrátili len štyri. 
V roku 1502 bola vyslaná ďalšia výprava do Indie. Tej sa ale Cabral odmietol zúčastniť, pretože by sa musel deliť o velenie s ďalšími veliteľmi. Až do svojej smrti okolo roku 1520 žil na svojich pozemkoch v Santaréme.

</doc>
<doc id="461162" title="Grasshopper Club Zürich" url="https://sk.wikipedia.org/wiki?curid=461162">
Grasshopper Club Zürich

Grasshopper Club Zürich je futbalový klub pochádzajúci z mesta Zürich. Bol založený v roku 1886 a je najstarší futbalový klub založený v tomto meste. Svoje domáce zápasy hrá od septembra 2007 na štadióne Letzigrund, ktorý má kapacitu 25 000 miest a je zároveň domácim štadiónom klubu FC Zürich. Momentálne hrávajú najvyššiu Švajčiarsku superligu.
Tím je najúspešnejším v krajine, nakoľko už 18-krát vyhral Švajčiarsky pohár a 27-krát najvyššiu Švajčiarsku ligu. Tiež je pravidelným účastníkom európskych pohárových súťaží. Grasshopper má v súčasnosti okrem futbalového tímu aj tímy vo veslovaní, ľadovom hokeji, curlingu, rugby, squashi a florbale.
V minulosti v klube hrali aj dvaja slovenskí reprezentanti Miroslav König a Marián Zeman.
Grasshopper v európskych súťažiach.
V rokoch 1995-96 sa Grasshoppers prebojoval do Ligy Majstrov. Potom, čo porazil Maccabi Tel Aviv sa kvalifikoval do skupinovej fázy. V skupine D boli jeho súpermi Ajax Amsterdam, Real Madrid a Ferencváros Budapešť. Tím však nevyhral ani jeden zápas a dosiahol iba dve remízy, jednu proti Ajaxu a druhú proti Ferencváros Budapešť.
V ďaľsom roku sa Grasshoppers opäť kvalifikoval do Ligy Majstrov po výhre nad českým klubom Slavia Praha. V skupine boli jeho protivníkmi AJ Auxerre, Glasgow Rangers a opäť Ajax Amsterdam. Tentokrát sa tímu darilo viac, keďže po domácej výhre nad Rangers a Auxerre by im stačil na postup doma v poslednom zápase remíza proti Ajaxu. Tím však prehral 0–1 a opäť nepostúpil. 
Káder mužstva.
 

</doc>
<doc id="461218" title="Zoznam častí seriálu The Walking Dead" url="https://sk.wikipedia.org/wiki?curid=461218">
Zoznam častí seriálu The Walking Dead

"The Walking Dead" je americký post-apokalyptický hororový seriál, ktorý mal premiéru na americkej káblovej stanici AMC 31. októbra 2010. Seriál zobrazuje šerifa Ricka Grimesa, ktorý sa po kóme prebudí do sveta zaplaveného „chodcami“ (zombie).
Časti.
11. séria (2021-22).
5. októbra 2019 bola potvrdená jedenásta séria. Táto séria bude poslená pričom bude mať 24 častí a vysielať sa bude do roku 2022.
Špeciály.
Týždeň pred premiérou 7. série bol odvysielaný špeciál, ktorý zhrnul uplynulých 6 sérií, vrátane rozhovorov s hercami a producentmi.
Webizódy.
"Torn Apart" (2011).
Pred začatím 2. série, 6-dielna miniséria mala premiéru na oficiálnej webstránke AMC. Táto miniséria rozpráva príbeh Hannah, „dievčati na bicykli“, chodca, ktorú Rick zabil z milosti v prvej epizóde.
"Cold Storage" (2012).
Miniséria "Cold Storage" rozpráva príbeh mladého Chasea, ktorý hľadá úkryt v sklade spolu so zákerným zamestnancom B.J.-om.

</doc>
<doc id="461277" title="FC St. Gallen" url="https://sk.wikipedia.org/wiki?curid=461277">
FC St. Gallen

FC St. Gallen je švajčiarsky futbalový klub so sídlom v meste St. Gallen. Bol založený 19. apríla 1879 a je najstarším existujúcim švajčiarskym futbalovým klubom. Napriek tomu je menej úspešný, nakoľko iba 2x vyhral najvyššiu domácu ligu a väčšinou sa umiestňuje až v druhej polovici tabuľky. Počas posledného desaťročia sila klubu neustále klesala; nakoniec 2x vypadol z najvyššej ligy, ale vždy sa do nej dokázal vrátiť. Momentálne hráva Švajčiarsku superligu potom čo do nej postúpil v sezóne 2011–12 po víťazstve v druhej najvyššej švajčiarskej Challenge League.
Domáce zápasy hrá na štadióne AFG Arena, ktorý má kapacitu 19 694 miest. Štadión sa nachádza na západe mesta a nahradil starší štadión Espenmoss stadium, ktorý sa nachádzal na východe.
Káder mužstva.
Súčasná zostava:
 

</doc>
<doc id="461341" title="Griffinovci" url="https://sk.wikipedia.org/wiki?curid=461341">
Griffinovci

Griffinovci (angl. "Family Guy") je americký animovaný sitkom, ktorý vytvoril Seth MacFarlane. Seriál mal premiéru 31. januára 1999 na FOX-e.
Seriál sa sústreďuje okolo rodiny Griffinovcov, ktorú tvoria manželia Peter a Lois, ich tri deti, Meg, Chris a Stewie, a ich hovoriaci pes Brian. Seriál sa odohráva vo vymyslenom meste Quahog v štáte Rhode Island a je prezentovaný formou skečov, ktoré sa často vysmievajú americkej kultúre.
Po odvysielaní tretej série v roku 2001, Fox seriál zrušil. Ale hromadný predaj DVD a vysoká sledovanosť repríz presvedčili Fox, aby seriál pokračoval.
Postavy.
"Peter Griffin" (orig. hlas Seth MacFarlane) je „priemerný“ americký otec. Peter je detinský, obézny, úprimný, mentálne retardovaný (túto skutočnosť zistí v epizóde „Petarded“) a opilec. Pracoval v továrni na hračky Happy-Go-Lucky a v Quahogskom pivovare. Jeden z najznámejších gagov sú extrémne dlhé a nečakané bitky medzi Peterom a Kuraťom Erniem, ktorý je Peterov úhlavný nepriateľ.
"Lois Griffin" (orig. hlas Alex Borstein) je Peterova manželka a žena v domácnosti, pracovala však aj ako reportérka vo Fox News Channel a istý čas aj ako starostka Quahogu, pracuje však predovšetkým ako učiteľka hry na klavír. Napriek Peterovým retardovaným výmyslom ho miluje tak ako aj ich deti, Meg, Chrisa a Stewieho.
Meg Griffin (orig. hlas Mila Kunis) je dcéra Petera a Lois. Je plachá, nie moc atraktívna a často sa pokúša zapadnúť do kolektívu obľúbených detí ale je stále odmietaná. Meg mala niekoľko priateľov, jedným z nich bol Brian (pes).
"Chris Griffin" (orig. hlas Seth Green) je starší syn Petera a Lois. Chris tučný a nezodpovedný 16-ročný chalan. V opakujúcom sa gagu býva zlá opica v jeho skrini. Snaží sa zapadnúť medzi jeho rovesníkov, čo sa mu však nedarí, kvôli jeho nespôsobilému správaniu v spoločnosti.
"Stewie Griffin" (orig. hlas Seth MacFarlane) je najmladší člen rodiny, ale často sa snaží správať ako dospelý s jeho Britským prízvukom vyššej triedy. Stewie je dieťa-génius a často sa pokúša zabiť svoju matku Lois a ovládnuť svet. Taktiež postavil stroj času, v ktorom z času na čas cestuje s Brianom.
"Brian Griffin" (orig. hlas Seth MacFarlane) je hovoriaci pes a Peterov najlepší priateľ. Brian je intelektuál a často kritizuje Peterove hlúpe nápady. Brian je alkoholik, fajčiar, ateista, liberál a nezamestnaný spisovateľ.
„Road to“ epizódy.
„Road to“ je séria epizód, v ktorej (najčastejšie) Stewie a Brian cestujú na neznáme a často nadprirodzené miesta. Zatiaľ bolo odvysielaných 7 „Road to“ epizód:
Spin-off.
Spin-off Griffinovcov, "The Cleveland Show", mal premiéru 27. septembra 2009 na Fox-e. O projekte sa však začalo diskutovať už v roku 2007. Hlavnou postavou The Cleveland Show je Cleveland Brown, ktorý hral v Griffinovcoch Peterovho priateľa.

</doc>
<doc id="461384" title="FC Lausanne-Sport" url="https://sk.wikipedia.org/wiki?curid=461384">
FC Lausanne-Sport

FC Lausanne-Sport je švajčiarsky profesionálny futbalový klub sídliaci v meste Lausanne. Bol založený v roku 1896 pod názvom "Montriond Lausanne". Avšak v roku 1860 bol v tomto meste založený futbalový a kriketový klub a podľa historikov je najstarším na európskom kontinente. Názov Lausanne-Sport FC vznikol v roku 1920 po spojení s miestnym klubom "Club Hygiénique de Lausanne".
Klub momentálne hráva najvyššiu Švajčiarsku superligu, do ktorej sa prebojoval pre sezónu 2011/12. Domáce zápasy hrá na štadióne Olympique de la Pontaise s kapacitou 15 850 miest. Na štadióne sa konali zápasy Majstrovstiev sveta vo futbale 1954, ktoré sa hrali vo Švajčiarsku.
Klub za posledné desaťročie prekonal viacero kríz. Po sezóne 2001/02 bol preradený do nižšej ligy, pretože nezískal licenciu pre Švajčiarsku superligu. Nasledujúcu sezónu hral v druhej najvyššej súťaži Švajčiarskej Challenge League, avšak po sezóne 2002/03 bol preradený až do 4. ligy z dôvodu úpadku. V sezóne 2003/04 bol premenovaný na "FC Lausanne-Sport", následne vyhral 4. a následne aj 3. ligu. Po sezóne 2010/11 sa opätovne prebojoval do najvyššej ligy.
Káder mužstva.
Súčasná zostava:
 
 
 

</doc>
<doc id="461403" title="Zoznam častí seriálu Griffinovci" url="https://sk.wikipedia.org/wiki?curid=461403">
Zoznam častí seriálu Griffinovci

Griffinovci (orig. "Family Guy") je americký animovaný komediálny seriál, ktorý vysiela americká televízia FOX. Od svojej premiéry 31. januára 1999 má seriál už 18 sérií. Potvrdená bola aj devätnásta séria.
Seriál sa zameriava na disfunkčnú rodinu Griffinovcov, ktorú tvoria manželia Peter a Lois, ich tri deti Meg, Chris a Stewie, a ich hovoriaci pes Brian. Dej je zasadený do fiktívneho mesta Quahog v Rhode Islande a robí si posmech najmä z americkej kultúry. Seriál obsahuje veľké množstvo skečov, ktoré sú vsunuté do deja a často vytrhnutých z kontextu a s príbehom vôbec nesúvisia.
Časti.
20. a 21. séria.
23. septembra 2020 boli potvrdené ďalšie dve série.

</doc>
<doc id="461536" title="Lucia Piussi" url="https://sk.wikipedia.org/wiki?curid=461536">
Lucia Piussi

Lucia Piussi (* 21. október 1971, Bratislava, Slovensko) je slovenská speváčka a herečka. Patrila k významným osobám bratislavského Divadla Stoka. Je tiež frontmankou skupiny Živé kvety.
Vyštudovala scenáristiku na Vysokej škole múzických umení v Bratislave. Od roku 1991 bola herečkou v nezávislom Divadle Stoka, kde účinkovala v 18 inscenáciách. Na inscenáciách sa podieľa aj autorsky (ako väčšina hercov divadla). V roku 1994 spoločne s Veronikou Wiedermannovou a Petrom Bálikom založila skupinu Živé kvety, kde spieva, hrá a je autorkou všetkých textov. Po nútenom presťahovaní Divadla Stoka z priestorov na Pribinovej ulici pracovala v bratislavskom kníhkupectve Artfórum. Je vydatá, má dve deti - František Piussi (2013) a Lukáš Piussi (2016).
Je sestrou - dvojčaťom dokumentaristky Zuzany Piussi. 
Zdroj.
[[Kategória:Osobnosti z Bratislavy]]
[[Kategória:Absolventi Vysokej školy múzických umení]]
[[Kategória:Slovenské rockové speváčky]]
[[Kategória:Slovenské folkové speváčky]]
[[Kategória:Slovenskí textári piesní]]
[[Kategória:Slovenské divadelné herečky]]
[[Kategória:Dvojčatá]]

</doc>
<doc id="461704" title="Primeira Liga" url="https://sk.wikipedia.org/wiki?curid=461704">
Primeira Liga

Primeira Liga, v súčasnej dobe nazývaná aj Liga "NOS", je najvyššia profesionálna futbalová liga v Portugalsku. Bola založená v roku 1934 a v minulosti mala tiež názov "Primeira Divisão". V súčasnosti zoskupuje 18 najlepších futbalových tímov v krajine. 
Najúspešnejším klubom je SL Benfica, ktorá dokázala v minulosti vyhrať najvyššiu ligu 36 krát. Zaujímavosťou je, že od založenia ligy v roku 1934 doposiaľ získalo titul iba nasledujúcich 5 klubov: SL Benfica, FC Porto, Sporting Lisabon, Belenenses a Boavista F.C..
V posledných rokoch sa začala liga skvalitňovať, o čom svedčí aj jej 5. miesto v rebríčku líg UEFA; dokázala sa dostať do top 5 a odsunúť z nej najvyššiu francúzsku futbalovú ligu Ligue 1.

</doc>
<doc id="461726" title="FC Luzern" url="https://sk.wikipedia.org/wiki?curid=461726">
FC Luzern

FC Luzern je švajčiarsky futbalový klub sídliaci v meste Luzern. Bol založený 12. augusta 1901 a o 2 roky začal hrať prvú sezónu v tretej divízii. Momentálne je účastník Švajčiarskej superligy.
Domáce zápasy hrá od augusta 2011 na štadióne Swissporarena, ktorý má kapacitu 17 800 miest. Ten nahradil Stadion Allmend, ktorý bol domovským od roku 1934. Najväčšími úspechmi tímu je víťazstvo v najvyššej lige z roku 1989 a 2-násobné víťazstvo v švajčiarskom pohári.
Farbami klubu sú modrá a biela, ktoré sú odvodené od erbu mesta Luzern a tradičných farieb kantónu Luzern.
Káder mužstva.
 
 
 

</doc>
<doc id="461988" title="Židia v Saudskej Arábii" url="https://sk.wikipedia.org/wiki?curid=461988">
Židia v Saudskej Arábii

Dejiny židovskej komunity v Saudskej Arábii sú dlhé takmer dve tisíc rokov. Vďaka saudskoarabskému islamskému antisemitizmu však v súčasnosti v krajine niesu prakticky žiadni Židia. Verejné bohoslužby všetkých náboženstiev s výnimkou islamu sú prísne zakázané. Židom je do krajiny povolený vstup len v prípade nutnosti.
Dejiny.
Prvé zmienky o Židoch v oblasti dnešnej Saudskej Arábie sa podľa niektorých výpočtov datujú k obdobiu Šalamúnovho chrámu. Imigrácia na arabský polostrov začala v 2. storočí a okolo 6. a 7. storočia sa nachádzala značná židovská komunita v Hidžáze, najmä v Medíne a jej okolí. A to predovšetkým kvôli vodcom Dhu Nuwasovi (ktorý bol veľmi proti konvertovaniu jeho poddaných k judaizmu a ktorý perzekvoval kresťanov vo svojom kráľovstve ako reakciu na kresťanskú perzekúciu Židov) a Abu Karib Asadovi.
Židia z Hejazi boli predovšetkým obchodníci s vínom a kupci. V rovnakom období sa vyvíjala významná židovská komunita v súčasnom Jemene, najmä v mestách Aden a Hadramaut, v ktorých sa židovské osídlenie udržalo do relatívne nedávnej doby. Židovské osídlenie tiež existovalo na severe polostrova.
Pod nadvládou islamu.
Po vzostupe islamu v 7. storočí bolo so židovskou populáciou v Jemene zaobchádzané veľmi vľúdne, podľa islamskej tradície „v náboženstve nie je nátlaku“. Židovské náboženstvo a kultúra tak prežila islamskú nadvládu. Ich zvyky, filozofia, oblečenie a jazyk boli z väčšej časti identické ako u ich moslimských susedov. Pre príklad Židia hovorili arabsky, namiesto typického judeo-arabského dialektu. Po vzostupe islamu boli hlavými židovskými komunitami tie v Adene a Hadramaute.

</doc>
<doc id="461997" title="Zločin (seriál)" url="https://sk.wikipedia.org/wiki?curid=461997">
Zločin (seriál)

Zločin (angl. "The Killing") je americký dramatický seriál. Seriál mal premiéru 3. apríla 2011 na americkej káblovej stanici AMC a posledná čťasť bola odvysielaná 1. augusta 2014. Na Slovensku ho vysielala TV JOJ. Slovenská premiéra bola 7. januára 2013.
Seriál sa sústreďuje na vraždu mladého dievčaťa Rosie Larsenovej a nasledujúci dopad vraždy na políciu, podozrivých a jej rozrušenú rodinu. V seriáli hrajú Mireille Enos, Billy Campbell, Joel Kinnaman, Michelle Forbes, Brent Sexton, Kristin Lehman, a Eric Ladin. Stanica AMC rozhodla 10. septembra 2013, že seriál skončí po 3. sérii. 15. novembra 2013 však internetová VOD služba Netflix oznámila, že si objednáva štvrtú sériu, so šiestimi časťami, ktorá je zároveň poslednou.

</doc>
<doc id="462120" title="Juhovýchodná Európa" url="https://sk.wikipedia.org/wiki?curid=462120">
Juhovýchodná Európa

Juhovýchodná Európa je časť Európy na juhovýchode kontinentu, do ktorej sa radia rôzne štáty a územia podľa daného kontextu.
Územia so sporným štatútom.
V užšom poňatí sa môžu podľa kontextu za štáty juhovýchodnej Európy považovať napríklad len štáty zasahujúce na územie Balkánu, alebo všetky okrem Turecka, atď.
Grécko je často radené medzi štáty južnej Európy, Maďarsko a Slovinsko medzi štáty strednej Európy a Moldavsko medzi štáty východnej Európy.
Geografia.
Oblasť sa rozkladá na Balkánskom polostrove. Najvyššími pohoriami sú Karpaty, Dinárske vrchy, Stará planina a Pindos. Najväčšími riekami sú Dunaj, Sáva, Dráva, Velika Morava a Marica.
Dejiny.
V 14. storočí dobyli územie juhovýchodnej Európy Osmanskí Turci. Podrobené národy si nezávislosť vybojovali až v 1912 v prvej balkánskej vojne o rok neskôr prepukol konflikt medzi Gréckom a Srbskom na jednej strane a Bulharskom na strane druhej. Po prvej svetovej vojne vzniklo kráľovstvo Juhoslávia. Za druhej svetovej vojny bolo územie obsadené mocnosťami Osi. Po vojne sa všetky štáty v oblasti až na Grécko, Turecko a Cyprus stali súčasťou Východného bloku. Po roku 1989 padol komunizmus vo väčšine krajín juhovýchodnej Európy a začala občianska vojna v Juhoslávii. V roku 2007 pristúpili Bulharsko a Rumunsko do EU.
Obyvateľstvo.
Prevažujú slovanské jazyky medzi ktoré nepatrí albánčina, maďarčina, rumunčina, gréčtina a turečtina. Medzi slovanské národy patria Bulhari, Slovinci, Srbi, Chorváti, Bosniaci a Macedónci.

</doc>
<doc id="462128" title="Michal Millý" url="https://sk.wikipedia.org/wiki?curid=462128">
Michal Millý

Vladyka Metod, vlastným menom Michal Millý (* 11. august 1883, Bardejov† 4. október 1966, Prešov) bol pravoslávny biskup v Michalovciach a gréckokatolícky kňaz.
Životopis.
Narodil sa v roku 1884 v Bardejove v rodine živnostníka. Základné vzdelanie nadobudol v cirkevnej škole v Bardejove, stredoškolské vzdelanie ukončil na gymnáziu v Níreďháze a teologickú akadémiu absolvoval na Katolíckej teologickej akadémii v Prešove roku 1909.
Na kňaza bol vysvätený gréckokatolíckym biskupom prešovským dr. Jánom Válim roku 1910. Pôsobil ako gréckokatolícky farár v Sajópálfaly (19101911), Veľkom Lipníku (19111920), na farnosti v Jakubanoch (19201925) a vo Veľkom Lipníku (19251950). Pod jeho vedením na spomenutých farnostiach boli vybudované alebo renovované chrámy, školy a farské budovy. Za úspešnú dušpastiersku činnosť mu bola udelená vtedajšou eparchiálnou správou hodnosť dekana s poverením spravovania celého hornospišského dekanátu.
Po zjednotení gréckokatolíckej cirkvi s pravoslávnou cirkvou (tzv. prešovskom sobore) konvertoval v roku 1950 do Pravoslávnej cirkvi. Získal titul arcikňaza (archidekana), potom sa stal mníchom. V roku 1953 bol povýšený do hodnosti archimandritu a vysvätený na pomocného biskupa trebišovského.
Od roku 1954 pôsobil ako biskup michalovský, námestník metropolitu pražského.
Vladyka Metod bol organizátor mierového hnutia duchovenstva, usiloval sa o rozvoj cirkevného ukrajinského školstva a spojenie gréckokatolíckej cirkvi s pravoslávnou cirkvou.
Zomrel 4. októbra 1966 vo veku 83 rokov v prešovskej nemocnici po dlhej a ťažkej chorobe.

</doc>
<doc id="462281" title="Kanadský štít" url="https://sk.wikipedia.org/wiki?curid=462281">
Kanadský štít

Kanadský štít (angl.: Canadian Shield, Laurentian Shield; franc.: Bouclier canadien) je najstaršia geologická jednotka budujúca oblasť Severnej Ameriky, resp. severoamerickej platne. Tvoria ho najmä vyvreté a premenené horniny. Zaberá najmä východnú s strednú Kanadu a tiež severovýchodnú časť USA. Na juhu siaha od oblasti Veľkých jazier až po Severný ľadový oceán. Geologicky je ku Kanadskému štítu radené aj Grónsko a Hebridy, ktoré sa však oddelili od Severnej Ameriky neskôr počas vývoja Atlantiku.
Geografia.
Kanadský štít sa delí na menšie fyzickogeografické provincie: Laurentian Upland (Laurentínska vrchovina), Kazan, Davis, Hudson a James. Na území USA tvorí pohorie Adirondack Mountains a vrchovinu Superior Upland.
Geológia.
Najstaršie bloky kontinentálnej kôry predstavujú archaické (2,5 až 3,8 miliardy rokov staré) kratogény (resp. masívy) Superior, Slave a Wyoming. Ďalej sú to tektonicky prepracované kratóny Rae a Hearne, ktoré sú známe aj pod označením Churchillská štruktúrna provincia. K najstarším blokom patrí aj málo preskúmaný Sask Craton, ktorý leží v podloží palaeoproterozoického trans-hudsonského orogénu v strednej Kanade. V oblasti južného Grónska sú najstaršími časťami Nain a severoatlantický kratogén. Budujú ich hlavne premenené a granitické horniny s nepravidelnými zónami usadených hornín, hlavne turbiditov súvisiacich s vulkanogénnymi zelenokameňovými pásmami, nezriedka veľkej hrúbky. Tieto kôrové bloky boli spoločne spojené počas počas proterozoika medzi 2,0 a 1,8 miliardami rokov. Došlo k wopmayskému, penokeanskému a makkovik-ketilidianskému orogénu. Medzi 1,8 a 1,6 miliardami rokov došlo k labradorskému a yavapai-mazatzalskému orogénu a orogénu Central Plains. K dotvoreniu štítu došlo počas grenvillského orogénu (pred asi 1,2 až 1,0 miliardou rokov). Vývoj štítu však ďalej pokračoval napríklad vznikom riftu Keweenawan v oblasti kratogénu Superior. V období paleoproterozika (asi 1,8 miliardy rokov) dopadolo na Kanadský štít vesmírne teleso, ktoré vytvorilo výraznú štruktúru známu ako Sudbury Basin. V oblasti litosféry narušenej impaktom došlo k vzniku špecifického magmatizmu, ktorý zapríčinil vznik veľkých ložísk niklu, medi, platiny, paládia a zlata.
Štít obklopujú platformy, ktorými sú vnútorná platforma (Interior), arktická, hudsonská a platforma sv. Vavrinca. Tieto platformy tvoria dve štruktúrne etáže, staršia tvorená kryštalinikom podobného typu aké sa nachádza v štíte a mladším nezvrásneným sedimentárnym pokryvom. Na platformu sa z východu nasunuli v prvohorách Apalače, pri tomto došlo k zrážke s európskou platformou a vzniku veľkého kontinentu Pangea. Zo západu sa v druhohorách nasunuli na Kanadský štít Skalnaté vrchy. V priebehu druhohôr sa začala Pangea rozpadať - došlo k vzniku Atlantického oceánu, najprv koncom jury a začiatkom kriedy jeho centrálnej časti medzi dnešnou Severnou Amerikou a severozápadnou Afrikou. Došlo tiež k oddeleniu časti štítu v oblasti Grónska, rozpínanie oceánu však v tomto úseku ustalo a nový rift sa v eocéne v treťohorách vyvinul medzi Grónskom a Nórskom.

</doc>
<doc id="462297" title="Thiago Alcântara" url="https://sk.wikipedia.org/wiki?curid=462297">
Thiago Alcântara

Thiago Alcantara do Nascimento (* 11. apríl 1991, San Pietro Vernotico, Taliansko) je španielsky záložník momentálne (jeseň 2020) pôsobiaci v klube FC Liverpool (Premier League) a v Španielskom národnom tíme.
Klubová kariéra.
Mládežnícke kategórie.
Narodil sa v talianskom San Pietro Vernotico, ale vyrastal v Španielsku. Jeho otec je brazílsky majster sveta vo futbale Mazinho. 
Jeho kariéra začala na nižšej úrovni v brazílskom Clube de Regatas do Flamengo, no kvôli svojmu otcovi sa sťahoval do Španielska, kde sa natrvalo vrátil v roku 2005. Vtedy podpísal mládežnícku zmluvu s FC Barcelona, kde už pôsobil jeho bratranec Patrick.
FC Barcelona.
Prvýkrát nastúpil za A-tím FC Barcelona 17. mája 2009, vo veku 18 rokov, keď v 63. minúte proti RCD Mallorca vystriedal Eiður Guðjohnsena. 20. februára 2010 po vystriedaní Yaya Tourého v 76. minúte strelil svoj prvý gól v drese Barcelony a pomohol k výhre 4 – 0 nad Racing de Santander na Camp Nou. Druhý gól vsietil v zápase proti UD Almería 9 . apríla 2011, kedy uzavrel skóre na 2-1 v prospech svojho tímu. Tretí gól potom pridal proti Real Sociedad. Sezónu 2010-11 uzavrel so štatistikou 17 zápasov, 3 góly a tri asistencie.
29. júna 2011 podpísal nový štvorročný kontrakt s klubom FC Barcelona a oficiálne sa stal hráčom A-tímu. Zmluva je opatrená výstupnou klauzulou vo výške 90 miliónov €. Hneď v prvom zápase sezóny 2011/12, do ktorého nastúpil, strelil gól a pridal dve asistencie pri domácom víťazstve nad Villarreal CF 5 – 0.
V roku 2011 skončil na druhom mieste v ankete Golden Boy za víťazným Götzem.
Osobný život.
Je synom bývalého brazílskeho futbalistu Mazinha, majstra sveta z roku 1994. Jeho matka Valéria Alcantara je bývalá volejbalistka. Má mladšieho brata Rafinhu, ktorý hrá za Barcelonu. Rafinha, na rozdiel od svojho brata, reprezentuje Brazíliu, s ktorou vyhral Olympijské hry 2016 v Riu de Janeiro.
Štatistiky.
Aktualizované: 6. máj 2012

</doc>
<doc id="462499" title="Majstrovstvá sveta v ľadovom hokeji hráčov do 20 rokov 2013" url="https://sk.wikipedia.org/wiki?curid=462499">
Majstrovstvá sveta v ľadovom hokeji hráčov do 20 rokov 2013

Majstrovstvá sveta v ľadovom hokeji hráčov do 20 rokov 2013 boli 37. majstrovstvá sveta v ľadovom hokeji hráčov do 20 rokov. Konali sa od 26. decembra 2012 do 5. januára 2013 v ruskom meste Ufa.
Skupina o záchranu.
 zostupuje do I. A divízie MS 2014. V Top divízii MS 2014 ho nahradí víťaz I. A divízie MS 2013, .
Nižšie divízie.
I. A divízia.
Turnaj I. A divízie MS 2013 sa hral v Amiens vo Francúzsku od 9. do 15. decembra 2012.
I. B divízia.
Turnaj I. B divízie MS 2013 sa hral v Donecku na Ukrajine od 10. do 16. decembra 2012.
II. A divízia.
Turnaj II. A divízie MS 2013 sa hral v Brašove v Rumunsku od 9. do 15. decembra 2012.
II. B divízia.
Turnaj II. B divízie MS 2013 sa hral v Belehrade v Srbsku od 12. do 18. januára 2013.
III. divízia.
Turnaj III. divízie MS 2013 sa hral v Sofii v Bulharsku od 14. do 20. januára 2013.

</doc>
<doc id="462628" title="12. mechanizovaný prápor" url="https://sk.wikipedia.org/wiki?curid=462628">
12. mechanizovaný prápor

12. mechanizovaný prápor 1. mechanizovanej brigády je mechanizovaný útvar veľkosti práporu Pozemných síl Slovenskej republiky. Sídli v Nitre. Veliteľ práporu je od decembra 2020 pplk. Gabriel Janovics.
Jednotka je spoluzodpovedná za krízový manažment Slovenskej republiky, má asistovať štátnym orgánom. Medzi jej úlohy patrí radiačný a chemický monitoring. Od októbra 2012 je 12. mechanizovaný prápor certifikovaný v bojovej pripravenosti na medzinárodné pôsobenie v misiách NATO. V pláne je ďalšie zlepšovanie štandardov práporu.
12. mechanizovaný prápor bol pôvodne označený ako VÚ 9975 Nitra a bol podriadený tankovej brigáde so sídlom v Leviciach. Od roku 2000 bol ako VÚ 1046 Nitra priradený pod 2. mechanizovanú brigádu so sídlom v Leviciach, neskôr patril do Ľahkej brigády sídliacej v Topoľčanoch, od 1. októbra 2006 je v podriadenosti topoľčianskej 1. mechanizovanej brigády.
12. mechanizovaný prápor používa viacero druhov vojenskej techniky, medzi nimi BMP-2, Aligátor 4x4, mínomety, pancierovky a samopaly vzoru 58.

</doc>
<doc id="462707" title="Miky Mora" url="https://sk.wikipedia.org/wiki?curid=462707">
Miky Mora

Miky Mora je slovenský raper, ktorý účinkoval v skupine Druhá Strana.. Počas jej existencie začal rapovať aj sám, alebo vo featuringu, napríklad s Rytmusom , Slipom, Cistychovom atd. Hosťoval na albumoch slovenských raperov a zoskupení ako Čistychov, Drvivá Menšina, Zverina, AMO alebo Rytmus. V roku 2007 získali jeho dva albumy "Moraton" a "Duo" ocenenie zlatej platne. Tretí sólový album Miky Mora "Diktátor", vyšiel štvrtok 1.10.2015 na vlastnej značke Druha Strana s. r. o.
Je majiteľom nahrávacieho štúdia 100ka a labelu Dirty Sound/Druha strana s.r.o
Diskografia.
Sólové albumy.
EXECUTIVE PRODUCER

</doc>
<doc id="462711" title="Daniel Nathans" url="https://sk.wikipedia.org/wiki?curid=462711">
Daniel Nathans

prof. Daniel Nathans, M.D. (* 30. október 1928, Wilmington, Delaware, USA† 16. november 1999, Baltimore, Maryland) bol americký mikrobiológ.
Životopis.
Narodil sa vo Wilmingtone v Delaware ako posledné dieťa z deviatich. Jeho rodičia boli rusko-židovskí imigranti. Počas veľkej depresie tridsiatych rokov jeho otec skrachoval a bol dlhšiu dobu nezamestnaný. Nathans chodil na verejné školy a na University of Delaware kde študoval chémiu, filozofiu a literatúru. Titul Bachelor of Science tam získal v roku 1950. Titul M.D. získal na Washington University v St. Louis v Missouri v 1954. V roku 1962 sa stal docentom mikrobiológie na Johns Hopkins University v Baltimore, Maryland.
Spolu s Wernerom Arberom a Hamiltonom Smithom získal Nobelovu cenu za fyziológiu alebo medicínu v roku 1978 za objav restrikčných enzýmov.
V roku 1979 bol zvolený za člena Národnej akadémie vied Spojených štátov a v roku 1985 za člena Americkej filozofickej spoločnosti.
V roku 1993 bol ocenený National Medal of Science. V rokoch 1995 - 1996 pôsobil ako interim rektor Johns Hopkins University. V roku 1999 Fakulta medicíny na Johns Hopkins University oznámila vytvorenie McKusick-Nathansovho inštitútu genetickej medicíny, ktorá bola pomenovaná po ňom a Victorovi McKusickovi. 
Zomrel 16. novembra 1999 na leukémiu. V roku 2005 Fakulta medicíny pomenovala jedno zo svojich "college" Nathans College.

</doc>
<doc id="462720" title="Pavol Plesník" url="https://sk.wikipedia.org/wiki?curid=462720">
Pavol Plesník

Pavol Plesník, Prof. RNDr. DrSc. (* 14. marec 1920, Golianovo – 13. august 2009, Bratislava) bol slovenský geograf a vysokoškolský pedagóg.
V rokoch 1959-80 bol vedúcim Katedry fyzickej geografie na Prírodovedeckej fakulte Univerzity Komenského v Bratislave.. Dve funkčné obdobia bol dekanom a prodekanom tejto fakulty. Bol členom Vedeckej rady UK a mnohých vedeckých rád odborných časopisov doma i v zahraničí. Je autorom stoviek vedeckých článkov, štúdií, vedeckých monografií a učebníc v odbore geografia. Profesijné združenia v oblasti geografickej vedy ho považujú za významného geografa Slovenska.
Zaraďuje sa medzi najvýznamnejšich svetových špeciálistov v otázke hornej hranice lesa. Výsledky výskumov majú význam nájme pre lesníctvo a vodné hospodárstvo
V diele "Horná hranica lesa vo vysokých a Belianskych Tatrách" rozpracoval zákonitosti vplyvu vysokohorskej kontinentality na priestorovú diferenciáciu vegetačnej pokrývky. 
Venoval sa otázkam tvorby a ochrany životného prostredia. Tak isto publikoval štúdiu o vegetačnom členení Slovenska založenom na ekologickom základe.
Referencie.
https://fns.uniba.sk/fileadmin/prif/geog/kfg/O_katedre/plesnik_pavol_text_zatko_1995.pdf

</doc>
<doc id="462779" title="13. mechanizovaný prápor" url="https://sk.wikipedia.org/wiki?curid=462779">
13. mechanizovaný prápor

13. mechanizovaný prápor 1. mechanizovanej brigády je mechanizovaný útvar veľkosti práporu Pozemných síl Slovenskej republiky. Sídli v Leviciach. Veliteľom je od 1. augusta 2017 podplukovník Richard Király, jeho zástupcom major Peter Živčák.
Prápor je zložený z 1. mechanizovanej roty, 2. mechanizovanej roty, 3. mechanizovanej roty, roty bojového zabezpečenia, roty bojovej podpory a práporného obväziska.
Levický prápor pochádza z dvoch tradícií. Jedna z vetiev siaha k bývalému, rakúsko-uhorskému, 67. pešiemu pluku z Prešova, založeným v roku 1860. Druhá vetva siaha k 12. streleckému pluku česko-slovenských légií v Rusku, ktorý bol založený 15. júla 1918 v Tomsku a po vojne obnovený v Leviciach ako 12. peší pluk, postupne reorganizovaný a názov bol zmenený na 8. strelecký pluk. V máji 1958 bol premenovaný na 64. motostrelecký pluk a prevzal bojovú zástavu 64. streleckého pluku, pokračovateľa prešovskej vetvy. V roku 1966 bol zmenený z motostreleckého na tankový a od roku 1969 bol súčasťou 13. tankovej divízie v Topoľčanoch. K 30. septembru 1995 bol pluk premenovaný na 12. tankovú brigádu, k 1. októbru 2000 bola reorganizovaná na 2. mechanizovanú. K 1. januáru 2004 vznikol mechanizovaný prápor a od 1. októbra 2006 je 13. mechanizovaný prápor v podriadenosti topoľčianskej 1. mechanizovanej brigády.
13. mechanizovaný prápor používa viacero druhov vojenskej techniky, medzi nimi BMP-2, BVP-1, mínomety a iné.

</doc>
<doc id="462818" title="Servette FC" url="https://sk.wikipedia.org/wiki?curid=462818">
Servette FC

Servette FC je švajčiarsky futbalový klub sídliaci v meste Ženeva. Klub bol založený v roku 1890 a momentálne (zima 2012) hráva najvyššiu Švajčiarsku superligu. Je jediný švajčiarsky klub, ktorý nikdy nezostúpil do nižšej ligy z dôvodu športového neúspechu. Zostúpil jedine z dôvodu bankrotu a v sezóne 2004/05 bol preradený do tretej divízie; následne ju vyhral a postúpil do druhej najvyššej švajčiarskej ligy Swiss Challenge League. Do Švajčiarskej superligy sa vrátil v sezóne 2011, keď v baráži zdolal klub AC Bellinzona.
Svoje domáce zápasy hráva na štadióne Stade de Genève, ktorý má kapacitu 30 084 miest. Štadión je 3. najväčším vo Švajčiarsku a v minulosti sa na ňom odohrali 3 zápasy základných skupín ME vo futbale 2008. Klub vyhral 17x švajčiarsku ligu.
Káder mužstva.
 
 
 

</doc>
<doc id="462941" title="Pavel Macko" url="https://sk.wikipedia.org/wiki?curid=462941">
Pavel Macko

Generálporučík Ing. Pavel Macko (* 5. október 1964, Kaplice, Česko-Slovensko) CSc., MSc. je slovenský generál. Bol najvyššie postaveným Slovákom v štruktúrach NATO.
Vzdelanie.
Gymnázium M. Nešpora v Skalici ukončil v roku 1983. Vojenskú akadémiu v Brne absolvoval v roku 1988 s inžinierskym titulom v odbore výzbrojno elektrotechnický, optika a elektronika a odbore automatizácia velenia, elektronické počítače. V roku 1994 na Vojenskej akadémii v Brne získal titul Kandidát vied. V rokoch 2001 až 2002 študoval na National Defense University v Spojených štátoch kde získal titul Master of Science.
Pôsobenie v Ozbrojených silách.
V ozbrojených silách pôsobil od 1. augusta 1983 do 14. mája 2018. Zastával vysoké veliteľské a štábne funkcie doma a v medzinárodných štáboch. Počas kariéry bol veliteľom celoarmádnej logistiky, zástupcom veliteľa pozemných síl, náčelníkom štábu pre operácie GŠ a zástupcom náčelníka Generálneho štábu.
Presadzoval inovatívny výcvik doma aj v zahraničí. Bol nasadený v operácii ISAF a viedol medzinárodný štáb, ktorý riadil operácie v rámci celého Afganistanu. Bol zástupcom náčelníka štábu pre podporu (DCOS SPT) spojeneckého veliteľstva pozemných síl (ALCC HQ Heidelberg) aj veliteľom jednej z hlavných súčastí (JLSG) síl reakcie NATO, kde velil implementácii novej koncepcie logistickej podpory operácií NATO.
Bol najvyššie postaveným Slovákom v štruktúrach NATO a velil spojeneckému veliteľstvu – Výcvikovému centru spoločných síl NATO. Riadil prípravu prvých dvoch príspevkov SR do bojových skupín EÚ a súčasne bol dezignovaný zástupca veliteľa operačného veliteľstva EÚ (EU OHQ). Je častým aktívnym účastníkom medzinárodných konferencií o bezpečnosti a obrane.
Do prvej generálskej hodnosti, brigádny generál, bol vymenovaný 30. júna 2004, v tom čase bol vo funkcii veliteľa logistiky Síl výcviku a podpory. Do hodnosti generálmajora ho prezident SR vymenoval 15. apríla 2011. Do tretej generálskej hodnosti, generálporučík bol povýšený 8. septembra 2016.
V roku 2010 pôsobil ako riadiaci vojenského cvičenia Spoločný cieľ – JOINT GOAL 2010. Cvičenie na tému Mechanizovaná brigádna skupina OS SR vo vojenskom ťažení NATO na podporu mieru (peace support campaign) sa uskutočnilo v októbri 2010 vo výcvikovom priestore Lešť. Neskôr riadil celý rad národných cvičení, medzinárodných cvičení na území SR a spojeneckých cvičení.
Pred odchodom z Ozbrojených síl bol od roku 2016 zástupca Náčelníka Generálneho štábu OS SR, predtým od 18. decembra 2013 2. zástupcom Náčelníka Generálneho štábu OS SR. Predtým bol od 29. apríla 2011 veliteľom Výcvikového centra spojeneckých síl NATO v Bydgoszczi. Bol najvyššie postaveným Slovákom v štruktúrach Aliancie, jediným, čo velil významnejšiemu spojeneckému veliteľstvu. Okrem medzinárodných štruktúr NATO pôsobil na Generálnom štábe OS SR.
Odchod z Ozbrojených síl.
Koncom apríla 2018 Macko oznámil odchod z Ozbrojených síl. Definitívnym dôvodom bolo presadenie Daniela Zmeka za nového náčelníka Generálneho štábu stranou SNS. Ohľadne nového náčelníka Macko uviedol: „"V prípade pána Zmeka ide o účelový výber kandidáta z tretej úrovne velenia a riadenia, pričom na prvej a druhej úrovni je okrem mňa minimálne päť ďalších generálov s podstatne väčšími skúsenosťami. Aj keď je výber kandidáta výlučne v právomoci ministra obrany a vlády, navrhovaný kandidát by mal vyhovovať všetkým odborným aj morálno-etickým kritériám a mal by to byť jeden z najskúsenejších a najpripravenejších profesionálnych vojakov.“" Zmeko mal nižšiu hodnosť ako Macko, nepracoval v štruktúrach NATO ani v najvyššom vedení OS SR.
Sám Macko bol považovaný za favorita na funkciu náčelníka Generálneho štábu. Podporu mu vyjadrili aj bývalí náčelníci Ľubomír Bulík a Peter Vojtek. O svoj odchod požiadal k 30. aprílu 2018. 3. mája náčelník Generálneho štábu gen. Maxim vyhlásil Mackovi personálny rozkaz o prepustení do zálohy od 14. mája. Mackovi udelil Záslužný kríž 2. stupňa. Macko o svojom pôsobení v Ozbrojených silách povedal „"Vojakom som sa nenarodil, vojakom som sa stal a viem, že ako vojak aj zomriem."“
Pôsobenie v civile.
1. októbra 2018 ohlásil spoluprácu so stranou SPOLU, v ktorej viedol pracovnú skupinu pre obranu a bezpečnosť. Jeho cieľom bolo, aby sa téme obrany venovala v politike väčšia pozornosť. V polovici septembra 2018 spolupripravil konferenciu o bezpečnosti pre stranu SME RODINA.
V parlamentných voľbách vo februári 2020 kandidoval na 21. mieste kandidátky koalície PS/SPOLU. Vo voľbách získal 5 845 hlasov, po zohľadnení preferenčných hlasov sa umiestnil na 20. mieste kandidátky. Kvôli výsledku koalície sa do parlamentu nedostal.
Macko neuspel v povolebnom súboji o predsedu strany SPOLU. Neskôr odstúpil z funkcie podpredsedu aj členstvo v strane opustil.
1. júna 2021 oznámil založenie novej strany, Občianski demokrati Slovenska, a začiatok zberu podpisov potrebných na jej vznik.

</doc>
<doc id="462957" title="Dobré noviny" url="https://sk.wikipedia.org/wiki?curid=462957">
Dobré noviny

Dobré noviny sú spravodajský portál so zreteľom na pozitívne informácie. Prinášajú aktuálne informácie zo Slovenska, zahraničia, ekonomiky, športu, kultúry ale aj názory a komentáre na aktuálne dianie. Patria medzi najrýchlejšie rastúce slovenské portály. 
Etická komisia združenia IAB Slovakia zaradila Dobré noviny na zoznam najetickejších slovenských webov spolu s portálmi denníkov SME, Denník N a Pravda. 
História.
Dobré noviny založil v roku 2012 slovenský podnikateľ a autor viacerých internetových startupov Róbert Sedlák. Spravodajský portál vznikol na základe predchádzajúcej iniciatívy za menej krvi a viac dobrých novín v spravodajstve. Online petícia, do ktorej sa v apríli 2012 zapojilo takmer 7 tisíc ľudí vrátane známych osobností, požadovala od slovenských médií, aby vo svojom spravodajstve prinášali viac pozitívnych informácií, ktoré môžu verejnosť inšpirovať a informačne obohacovať. Reagovala na súčasný trend, kedy v spravodajstve dostávajú čoraz väčší priestor vraždy, násilie, vojny a zlo a naopak informácie o úspechoch športovcov, umelcov, vedcov, podnikateľov, nadaných detí i bežných ľudí sa dostávajú na okraj záujmu. Verejnosť sa vyslovila za myšlienku, že sme ľudské bytosti, ktoré sa nemienia zabávať na nešťastí iných. Vyzvala médiá, aby prehodnotili spôsob, akým tvoria svoje spravodajstvo.
Médiá však na iniciatívu nereagovali. V máji 2012 preto vznikla myšlienka postaviť na pôde iniciatívy nový spravodajský portál poskytujúci vyvážené spravodajstvo, ktoré sa vo väčšej miere zaoberá pozitívnymi informáciami. Dobré noviny stoja na myšlienke, že svet je príliš krásne miesto na to, aby sme vnímali iba jeho zlé stránky. Tvorcovia portálu veria, že viac dobrých správ dokáže urobiť naše životy opäť o čosi krajšími.
Šéfredaktorom portálu je od 1. apríla 2021 Martin Dančiak, ktorý pred príchodom do Dobrých novín pôsobil ako šéfredaktor webových portálov Televízie Markíza. Zakladateľ Róbert Sedlák pôsobí ako manažér spoločnosti prevádzkujúcej Dobré noviny. Spoločnosť má 27 zamestnancov (redakcia, produkcia, marketing, obchod a manažment) a patrí medzi najmenšie mediálne spoločnosti na Slovensku.
28. mája 2018, v deň šiesteho výročia svojho založenia, spustili Dobré noviny svoj sesterský projekt - internetové Dobré rádio.
Koncom roka 2019 sa Dobré noviny stali súčasťou novovzniknutého mediálneho domu Dobré médiá, s.r.o., ktorý prevádzkuje viacero online médií.
Návštevnosť.
Dobré noviny boli do prevádzky uvedené 28. mája 2012. Svojou návštevnosťou sa už v prvý deň fungovania zaradili medzi relevantné spravodajské portály. Portál sa návštevnosťou radí do prvej pätnástky najvýznamnejších slovenských spravodajských webov. Koncom roka 2015 sa stal najrýchlejšie rastúcim portálom na Slovensku a v januári 2016 po prvýkrát prekonal hranicu milión čitateľov za mesiac. 
V súčasnosti portál patrí medzi 15 najnavštevovanejších webov na Slovensku a patrí do prvej šestice najčítanejších spravodajských portálov. V decembri 2019 sa portál po prvýkrát vo svojej histórii návštevnosťou zaradil medzi 10 najnavštevovanejších stránok, odkiaľ po mnohých rokoch vytlačil portál Topky.sk.
Redakcia.
Redakcia Dobrých novín sídli na Drieňovej ulici v bratislavskej mestskej časti Ružinov. Redakcia, ktorá má aktuálne 12 členov, sa sústredí na tvorbu vlastného multimediálneho obsahu. Na stránkach portálu sa objavuje aj profesionálne agentúrne spravodajstvo, z ktorého redakcia selektuje najmä pozitívne informácie. Naopak, informácie o ľudskom nešťastí a tragédiách nemajú na stránkach portálu žiaden priestor.

</doc>
<doc id="462959" title="TV Petrovec" url="https://sk.wikipedia.org/wiki?curid=462959">
TV Petrovec

TV Petrovec () je komerčná vojvodinská televízia, ktorá vysiela od 16. novembra 1997 z Báčskeho Petrovca.
Vysielanie televízie.
Televízia vysiela pre región so silnou slovenskou menšinou denne od 18:45 do 23. hodiny. Vysielanie sa orientuje najmä na zachovanie a šírenie rodného jazyka a kultúry miestnych obyvateľov, ktorú ponúka v informačných a vzdelávacích reláciách. Veľkú pozornosť venuje aj témam poľnohospodárstva a hospodárstva.
Od 16. novembra 2020 pri príležitosti 23. výročia vysielania začala TV Petrovec vysielať svoj program v novom rúchu. 
Relácie.
Nedeľa s Vami.
Nedeľa s Vami je zábavná nedeľná relácia, ktorú vysiela TV Petrovec o 20 hod. Relácia ponúka kreslený film, film, hudbu a zábavu. Moderátorky relácie sú: Andrea Lačoková, Elena Vršková a Malvína Zolňanová.
Susedovci, čo robíte?
Susedovci, čo robíte? je srbský humoristický seriál (sitcom) v slovenskom jazyku, ktorý vysiela TV Petrovec, od 16. septembra 2012, každú nedeľu. V súčasnosti (2012 a naďalej) sa časti seriálu iba opakujú.
Seriál sa odohráva v sedliackom kysáčskom dome. Príbeh hovorí o manželoch sedliakoch Zuze a Janovi, ktorí zažívajú plno zaujímavých tém, kým pracujú.
Zvon.
Zvon je spravodajská relácia, ktorú vysiela TV Petrovec každý deň o 19:00 hod. Vysielanie začalo 16. novembra 1997. Vysielajú sa denné udalosti z celej Vojvodiny. Reportéri relácie sú: Ruth Petrášová, Anna Lekárová, Mária Lovreová, Mária Danková, Andrea Lačoková, Elena Vršková, Malvína Zolňanová a Ján Andrášik.

</doc>
<doc id="462979" title="Vitória S.C." url="https://sk.wikipedia.org/wiki?curid=462979">
Vitória S.C.

Vitória Sport Club, tiež známy ako Vitória de Guimarães, je portugalský futbalový klub sídliaci v meste Guimarães. Klub bol založený v roku 1922 a momentálne (január 2013) hráva najvyššiu domácu súťaž Primeira Liga. Hoci klub doposiaľ nezískal žiaden majstrovský titul ani nevyhral pohár, je jedným z mála klubov, ktorý sa snaží konkurovať tzv. „veľkej trojke“: FC Porto, Sporting Lisabon a Benfica Lisabon. Jeho najväčším súperom v lige je S.C. Braga, s ktorým pravidelne bojujú o účasť v európskych súťažiach. Okrem futbalového tímu má klub aj volejbalový, basketbalový, vodnopólový, džudistický, atletický, stolnotenisový a plavecký tím, tím hrajúci plážový futbal a ďalšie. 
Domáce zápasy hrá na štadióne D. Afonso Henriques, ktorý má kapacitu 30 165 miest. Štadión prešiel rekonštrukciou, nakoľko sa tu konali zápasy skupiny D ME vo futbale 2004.
Káder mužstva.
 
 
 

</doc>
<doc id="463025" title="Záhrebská katedrála" url="https://sk.wikipedia.org/wiki?curid=463025">
Záhrebská katedrála

Záhrebská katedrála ( "katedrala Uznesenja blažene Djevice Marije i svetih Stjepana i Ladislava" alebo skrátene "Zagrebačka katedrala") je rímskokatolícky kostol a katedrála Záhrebskej arcidiecézy a zároveň najznámejšia a najväčšia chorvátska kultúrno-historická pamiatka.
Dejiny katedrály.
Záhrebská katedrála bola najprv malá cirkev, postavená medzi 9. a 11. storočím. Záhrebské biskupstvo založil Ladislav I. v roku 1094, keď bol založený aj Záhreb. Záhrebská katedrála bola postavená v románsko-gotickom štýle. V roku 1242 ju zničili Mongoli (Tatári...) a v 13. storočí ju obnovil biskup Timotej v gotickom štýle. V 16. storočí bola katedrála obkolesená vežami a hradbami. Medzi rokmi 1633 – 1641 dostala renesančnú vežu. Viackrát katedrálu zničili požiare, ale najväčší úder dostala v záhrebskom zemetrasení v roku 1880. Po zemetrasení bola katedrála obnovená. Staré hodiny boli strhnuté a inštalovali sa nové hodiny s priemerom 3,2 m a s hmotnosťou 600 kilogramov. Na stavbu týchto hodín bolo použitých 8 ton bronzu a mosadze.
22. 3. 2020 vyše 10-sekundové zemetrasenie, ktoré nasledovalo ešte niekoľko otrasov, zase poškodilo Záhrebskú katedrálu, padol špic jednej z jej dvoch veží (špica pravej veže).

</doc>
<doc id="463037" title="Schwyz (kantón)" url="https://sk.wikipedia.org/wiki?curid=463037">
Schwyz (kantón)

Schwyz je nemeckojazyčný kantón. Hlavným mestom kantónu je Schwyz. Nachádza sa v strednom Švajčiarsku. Je rozdelený na 30 obcí.
Kantón Schwyz patrí k trom pôvodným kantónom, ktoré sa v roku 1291 po smrti nemeckého kráľa Rudolfa I. spojili na ochranu svojich «starých práv» a zároveň ako najdôležitejší z nich dal čoskoro meno celej konfederácii. 
Geografia.
Kantón Schwyz leží v strednom Švajčiarsku medzi Zugským, Vierwaldstättským a Zürišským jazerom. Hraničí so siedmimi kantónmi: Uri na juhu, Glarus na východe, Sankt Gallen na severovýchode, Zürich na severe, Zug na severozápade, Luzern na západe a Nidwalden na juhozápade (táto hranica nie je suchozemská, prebieha Vierwaldstättským jazerom).
Najvýznamnejšou riekou je rieka Sihl, ktorá pramení pri vrchu Drusberg, tečie severozápadným smerom cez Sihlsee do kantónu Zürich, kde sa vlieva do rieky Limmat. 
Obyvateľstvo.
K 31. decembru 2011 mal kantón Schwyz 147 904 obyvateľov.
Obce.
Nasleduje zoznam najväčších obcí k 31. decembru 2011:

</doc>
<doc id="463061" title="Majstrovstvá sveta v ľadovom hokeji hráčov do 20 rokov 2014" url="https://sk.wikipedia.org/wiki?curid=463061">
Majstrovstvá sveta v ľadovom hokeji hráčov do 20 rokov 2014

Majstrovstvá sveta v ľadovom hokeji hráčov do 20 rokov 2014 boli 38. juniorské MS v hokeji. Konali sa od 26. decembra 2013 do 5. januára 2014 vo švédskom meste Malmö.
O záchranu.
Hralo sa na 2 víťazné duely. zostupuje do I. A divízie MS 2015. V Top divízii MS 2015 ho nahradí víťaz I. A divízie MS 2014, .
Nižšie divízie.
I. A divízia.
Turnaj I. A divízie MS 2014 sa hral v Sanoku v Poľsku od 15. do 21. decembra 2013.
I. B divízia.
Turnaj I. B divízie MS 2014 sa hral v Dumfries v Spojenom kráľovstve od 9. do 15. decembra 2013.
II. A divízia.
Turnaj II. A divízie MS 2014 sa hral v Miškovci v Maďarsku od 15. do 21. decembra 2013.
II. B divízia.
Turnaj II. B divízie MS 2014 sa hral v Jace v Španielsku od 11. do 17. januára 2014.
III. divízia.
Turnaj III. divízie MS 2014 sa hral v Izmire v Turecku od 12. do 18. januára 2014.

</doc>
<doc id="463081" title="Makabi Chejfa" url="https://sk.wikipedia.org/wiki?curid=463081">
Makabi Chejfa

Makabi Chejfa je izraelský futbalový klub, ktorý sídli v meste Haifa. Klub založili v roku 1913 a momentálne (február 2017) hrá najvyššiu izraelskú ligu Premier League.
Domáce zápasy hrá na štadióne Kirjat Eliezer, ktorý má kapacitu 14 002 miest. Klub je jedným z najpopulárnejších v krajine, priemerná návštevnosť je približne 9 000 fanúšikov na zápas. V minulosti vyhral 12-krát najvyššiu izraelskú ligu, 5-krát štátny pohár a 4-krát Toto cup. Tiež sa stal prvým izraelským futbalovým klubom, ktorý sa kvalifikoval do skupinovej fázy Ligy majstrov.
Oficiálnym sponzorom klubu je Jaakov Šachar, ktorý je predsedom spoločnosti "Mayer's Cars and Trucks Ltd.". Firma sa zaoberá dovozom vozidiel značky Volvo a Honda do Izraela.
Káder mužstva.
 
 

</doc>
<doc id="463088" title="Železničná stanica Banská Bystrica" url="https://sk.wikipedia.org/wiki?curid=463088">
Železničná stanica Banská Bystrica

Železničná stanica Banská Bystrica je hlavná železničná stanica v Banskej Bystrici. 
V stanici sa stretávajú dve trate: Železničná trať Zvolen – Vrútky (170) a Železničná trať Banská Bystrica – Červená Skala (172). Obe sú jednokoľajné. Trať 170 je v úseku Zvolen – Banská Bystrica elektrifikovaná sústavou 25 kV 50 Hz. Elektrifikácia prebehla od novembra 2004 do marca 2007. V bezprostrednom susedstve bol v rokoch 2015-2017 vybudovaný a 21. septembra 2017 otvorený areál novej autobusovej stanice s nákupným centrom Terminal, ktorý je bezbariérovo prepojený s budovou železničnej stanice.
Pôvodná hlavná stanica bola postavená v roku 1874 na trati zo Zvolena. Stála na miestach dnešnej reštaurácie Srdiečko do polovice 50. rokov 20. storočia.
Doprava.
Smer Zvolen - Levice - Bratislava.
V novembri 2015 štát vyhlásil verejné obstarávanie na trať Banská Bystrica - Bratislava v rozsahu 1,5 mil. vlakových kilometrov ročne. Víťazný prepravca Železničná spoločnosť Slovensko zaviedol na trati do hlavného mesta 8 párov priamych rýchlikov a získal až desaťročný monopol na dopravu medzi Banskou Bystricou a Bratislavou. V decembri 2015 štátny dopravca ZSSK oznámil, že od 13. decembra 2015 zriadil priame spojenie Bratislavy s Banskou Bystricou v dvojhodinovom takte.
Smer Žilina - (Praha).
Od decembra 2015 na trasu Zvolen - Banská Bystrica - Žilina - Praha vstúpila spoločnosť RegioJet, ktorá prevádzkovala jeden pár priameho spojenia po svojej severnej trase cez Čadcu, Ostravu a Olomouc do Prahy. Zároveň sa však zrušilo priame spojenie cez Púchov/Horní Lídeč, prevádzkované štátnym dopravcom. Expresné vlaky "Detvan" a "Fatra" jazdia od decembra 2015 z Košíc. Spoj RegioJetu tak bol jediným priamym medzinárodným spojom z Banskej Bystrice, do Žiliny sa však jazdil každé dve hodiny.
RegioJet začal k 13. decembru 2015 prevádzkovať linku Praha - Žilina - Martin - Banská Bystrica - Zvolen. V staniciach Banská Bystrica a Zvolen boli k dispozícii mobilní predajcovia lístkov. Palubný servis však prebiehal len od/do Martina. RJ 1011 z Prahy mal do Banskej Bystrice príchod 21:26 a spoj RJ 1008 do Prahy odchod 4:57.
Neželezničná doprava.
Železničná stanica je terminál šiestich trolejbusových liniek:
Na stanici zastavujú aj autobusové linky:
Od 1. októbra 2016 do marca 2017 bolo kvôli výstavbe autobusovej stanice uzavreté parkovisko pri stanici.
Na prelome mája a júna 2019 bolo na stanici vybudované cyklistické stanovište umožňujúce odloženie bicykla, použitie pumpy či nabíjanie elektrobicyklov.

</doc>
<doc id="463100" title="Pedro Rodríguez Ledesma" url="https://sk.wikipedia.org/wiki?curid=463100">
Pedro Rodríguez Ledesma

Pedro Rodríguez Ledesma (* 28. jún 1987 Santa Cruz de Tenerife, Španielsko) je španielsky futbalista pôsobiaci v kádri AS Rím. Ide o krídelníka, ktorý môže hrať na oboch stranách ihriska.
Kariéra.
Klubová.
Svoju kariéru začínal v CD San Isidro, odkiaľ v roku 2004 prestúpil do Barcelony. Svoj debut absolvoval v ročníku 2007/08, kedy si ho vybral tréner Rijkaard a Barcelona porazila Real Murcia 4:0.
V sezóne 2008/09 patril predovšetkým do B tímu, napriek tomu si ho nový tréner Guardiola vybral do A mužstva. Veľa minút neodohral, no bol na ihrisku i vo finále Ligy majstrov proti Manchesteru United.
Zlomový bol nasledujúci ročník. Po prvýkrát na seba upozornil gólom v Španielskom superpohári do siete Athletic Bilbaa, následne ako striedajúci hráč rozhodol súboj so Šachtarom Doneck o Európsky superpohár. V Lige majstrov s klubom porazil Inter Miláno či Dynamo Kyjev a presadil sa i v lige. Na MS klubov zavŕšil svojím semifinálovým gólom absolútny rekord, keď sa strelecky presadil vo všetkých šiestich súťažiach, ktoré FC Barcelona hrala. Vo finále tohto turnaja dal taktiež gól, ktorý posunul zápas s Estudiantes do predĺženia.
Reprezentačná.
Z barcelonskej zostavy vytlačil kanoniera Thierryho Henryho, strelecky sa presadil i proti Realu Madrid a nakoniec ho tréner reprezentácie Vicente del Bosque zaradil do nominácie na svetový šampionát. Počas turnaja vytlačil zo zostavy Fernanda Torresa a nastúpil aj vo finále, ktoré rozhodol Andrés Iniesta.
20. augusta 2015 prestúpil do Chelsea FC za 27 miliónov eur.
Štatistiky.
Klub.
Aktualizované 13. mája 2012

</doc>
<doc id="463116" title="Vitória F.C." url="https://sk.wikipedia.org/wiki?curid=463116">
Vitória F.C.

Vitória Futebol Clube, tiež známy ako Vitória de Setúbal, je portugalský futbalový klub sídliaci v meste Setúbal. Klub bol založený 20. novembra 1910 a momentálne (január 2013) hrá najvyššiu portugalskú súťaž Primeira Liga.
Domáce zápasy hráva na štadióne Estádio do Bonfim, ktorý má kapacitu 21 530 miest. Stretnutia tu hrajú od roku 1962. Najväčšími úspechmi klubu je 3-násobné víťazstvo v portugalskom pohári a 1x víťazstvo v Portugalskom ligovom pohári.
Káder mužstva.
Súčasná zostava:
 
 
 
 

</doc>
<doc id="463223" title="Jozef Pročko" url="https://sk.wikipedia.org/wiki?curid=463223">
Jozef Pročko

Jozef Pročko (* 13. marec 1965, Halič, okres Lučenec) je slovenský komik, zabávač, herec, moderátor, režisér a súčasný poslanec NR SR.
Životopis.
Na základnej škole v Haliči (1972 - 1979) vynikal v športe, ale aj v herectve. V rokoch 1980 - 1984 absolvoval gymnázium v Lučenci, počas ktorého pôsobil v atletickom klube Lučenec. Po skončení gymnázia nastúpil na FTVŠ v Bratislave (1984 - 1989), kde už počas štúdia absolvoval vystúpenia na divadelnej súťaži Improliga, ktorú 6-krát vyhral. 
Po skončení vysokej školy a ročnom absolvovaní základnej vojenskej služby v Tachove, ho prijali na VŠMU odbor herectvo (1991-1994). Po jej ukončení nastúpil do Trnavského divadla. 
V roku 1994 začal účinkovať v televízii VTV, potom STV, TV Markíza, TV JOJ. Od 1996 je na voľnej nohe. Účinkoval aj na Novej scéne a od roku 1998 najmä v divadle WEST. Je päťnásobný držiteľ ocenenia TOM a štvornásobný držiteľ ocenenia OTO.
Od roku 2002 je riaditeľom neziskovej organizácie Jožo Pročko Deťom n.o., ktorá pripravuje a organizuje podujatia charitatívneho charakteru po celom Slovensku.
V roku 2003 vybudoval v Haliči kultúrno-spoločenské centrum Zbrojnica s reštauráciou, pizzériou, divadielkom a ubytovaním. Tento komplex poskytuje služby pre akúkoľvek spoločenskú akciu. V rodnej dedine Halič vybudoval historické múzeum a je neúnavným propagátorom národných kultúrnych pamiatok v Haliči.
Momentálne je poslancom NR SR.

</doc>
<doc id="463224" title="Búrlivé víno" url="https://sk.wikipedia.org/wiki?curid=463224">
Búrlivé víno

Búrlivé víno je pôvodný slovenský denný seriál vysielaný na TV Markíza. Seriál sa odohráva vo vinárskom prostredí, ktorý už od roku 2013 prináša osudy dvoch vinárskych rodín, prepojených priateľstvom a rozdeľovaných dávnymi tajomstvami. Seriál je postavený na tradičných hodnotách a okrem romantiky ponúka aj silné dramatické príbehy na pozadí slovenských reálií. Začal sa vysielať 1. januára 2013 a rýchlo sa stal úspešným. Vysielal sa každý pracovný deň o 17:55, avšak vzhľadom k stúpajúcej sledovanosti sa presunul do hlavného vysielacieho času o 20:30. Od 1. marca 2016 sa seriál vysiela utorky a štvrtky o 21:40. Od 4. apríla 2016 sa bude kvôli klesajúcej sledovanosti vysielať od pondelka do piatku o 17:50. Na jeseň 2016 sa začala vysielať 8. séria.

</doc>
<doc id="463475" title="Shake It Up!" url="https://sk.wikipedia.org/wiki?curid=463475">
Shake It Up!

Shake It Up! je americký seriál vysielaný na Disney Channel. V USA mal premiéru 7. novembra 2010, 29. januára 2011 sa však dostal už aj do Disney Channel CZ.
Seriál vytvoril Chris Thompson. Teraz sa pokojne môže zaradiť medzi najsledovanejšie seriály histórie Disney Channel, kam by sme mohli pridať aj napríklad Kúzelníci z Waverly, Hannah Montana, Jonas alebo Good Luck Charlie.
Dej.
CeCe a Rocky (dve najlepšie kamarátky) už od detstva snívajú o tanečnej kariére. Tanečný program Na parket, Chicago! im sen umožní pomocou konkurzu. Dievčatá konkurz ovládnu, splnia si svoj sen a tancujú v tanečnom programe. Seriál sa točí okolo ich dobrodružstiev v škole, doma, ale samozrejme aj na tanečnom parkete. Svoju snahu v televízii sa zviditeľniť (dostať sa do popredia Na parket, Chicago! alebo často dostať sólo) si plnia a čím ďalej, tým viac sa im to aj darí.

</doc>
<doc id="463519" title="C.S. Marítimo" url="https://sk.wikipedia.org/wiki?curid=463519">
C.S. Marítimo

Club Sport Marítimo je portugalský profesionálny futbalový klub pochádzajúci z mesta Funchal, ktoré sa nachádza na súostroví Madeira. Bol založený 20. septembra 1910 pod názvom "Club Português de Sport Marítimo". Prijal červené a zelené farby novej republikánskej vlajky Portugalska, aby sa odlíšil od konkurenčných klubov z Madeiry, ktorí využívali modrú a bielu farbu podľa vlajky starej monarchie. Názov klubu Marítimo je odvodený od skutočnosti, že mnoho hráčov pracovalo v dokoch v okolí Funchalu, ktorý tu bol prominentným zamestnávateľom. Club Sport Marítimo patrí medzi najlepšie portugalské kluby, o čom svedčí aj to, že A tím hráva najvyššiu portugalskú súťaž Primeira Liga a B tím hráva druhú najvyššiu súťaž Liga de Honra. Tiež je odborníkmi považovaný za 5. najlepší klub 20. storočia v Portugalsku.
Domáce zápasy hráva na štadióne Estádio dos Barreiros, ktorý má kapacitu 8 922 miest. Klub je držiteľom jedného národného titulu, Majstrovstvá Portugalska vyhral v roku 1926 a už 8-krát sa zúčastnil prestížnej európskej pohárovej súťaže Pohára UEFA/Európskej ligy.
Marítimo má tiež klub vo volejbale, hádzanej a futsale.
Káder mužstva.
 
 

</doc>
<doc id="463540" title="Radio i Televizija Crne Gore" url="https://sk.wikipedia.org/wiki?curid=463540">
Radio i Televizija Crne Gore

Radio i Televizija Crne Gore skrátene RTCG je čiernohorská verejnoprávna inštitúcia, ktorej zložkami sú verejnoprávny rozhlas a televízia.
História.
Rozhlas.
Vôbec prvé vysielanie rozhlasových vĺn z Balkán sa uskutočnilo 3. augusta 1904 z vrchu "Volujica" blízko mesta Bar. Výstavbu vysielača na tomto mieste financoval Guglielmo Marconi výmenou za jeho desaťročný prenájom. 
Prvé pravidelné rozhlasové vysielanie na území dnešnej Čiernej Hory začalo 27. novembra 1944 z juhočiernohorského mesta Cetinje. "Radio Cetinje" vysielalo denne jednohodinový program v okruhu do 150 km od mesta.
Predchodca dnešného čiernohorského vysielateľa začal vysielať 30. apríla 1949 z hlavného mesta Titograd (dnes Podgorica) pod názvom "Radio Titograd" svoj niekoľkohodinový program. V roku 1990 došlo k premenovaniu stanice na "Radio Crne Gore".
Televízia.
Za deň začiatku televízneho vysielania v Čiernej Hore sa považuje 4. máj 1964, kedy sa v centrálnom juhoslovanskom vysielaní odvysielala reportáž z regionálneho štúdia v Titograde. Odvtedy, až do roku 1991, vysielala čiernohorská televízia pod názvom "Televizija Titograd". Nasledovala výroba televízneho týždenníka (od roku 1968) a každodenných správ z regiónu ( od roku 1971). 
Významným pre čiernohorskú televíziu bol rok 1984, kedy sa presťahovala do svojich nových priestorov. Vďaka priaznivým priestorovým a technickým podmienkam došlo k veľkému kvantitatívnemu aj kvalitatívnemu napredovaniu televízie. Produkovalo sa veľké množstvo inscenácií, programov pre deti a mládež, začalo sa s výrobou filmov.
V roku 1991 došlo k spojeniu štátnej televízie a rozhlasu do jedného celku pod názvom "Radio-televizija Crne Gore". Počas rokov vojnového konfliktu v krajinách bývalej Juhoslávie bola televízia nástrojom propagandistického ovplyvňovania verejnej mienky a jej vysielanie nemožno nazvať „štandardným“. 
Od roku 1997 televízia začala vysielať v štandardnom režime na dvoch programoch. Od januára 2001 vysiela televízia svoje vysielanie aj prostredníctvom satelitu.
Od roku 2002 získala "Radio-televizija Crne Gore" štatút verejnoprávneho média.
Súčasnosť.
V súčasnosti čiernohorský verejnoprávny vysielateľ "Radio i Televizija Crne Gore" prevádzkuje 3 televízne a 2 rozhlasové stanice.
Televízne stanice
Rozhlasové stanice

</doc>
<doc id="463611" title="Bedári (film z roku 2012)" url="https://sk.wikipedia.org/wiki?curid=463611">
Bedári (film z roku 2012)

Bedári (orig. "Les Misérables)" je britský muzikálový film režiséra Toma Hoopera z roku 2012. Námetom filmu bol rovnomenný muzikál z roku 1980, ktorý bol založený na románe rovnakého názvu od Victora Huga. Rozpočet filmu bol 61 miliónov amerických dolárov, (približne 47 miliónov € v januári 2013). Slovenská premiéra filmu bola 3. januára 2013.
Na Zatých Glóbusoch konaných v januári 2013 film získal ocenenie za najlepší film v kategórii muzikál/komédia. Hugh Jackman vyhral kategóriu najlepší herec v muzikáli/komédii a Anne Hathaway kategóriu najlepšia herečka vo vedľajšej úlohe.

</doc>
<doc id="463781" title="Plastická deformácia" url="https://sk.wikipedia.org/wiki?curid=463781">
Plastická deformácia

Plastická deformácia (iné názvy: tvárne pretvorenie, plastické pretvorenie) je nevratná zmena tvaru materiálu (trvalá deformácia) bez vzniku ruptúr (trhlín, zlomov) pôsobením vonkajších síl. Dobrým príkladom plastického správania je oceľ, ktorú možno ohnúť alebo ukovať do nového tvaru bez toho, aby v nej vznikli pukliny.
Na úrovni minerálnych zŕn sa plastická deformácia prejavuje sklzom alebo dvojčatením. Je to premiestňovanie atómov kryštálu na krátku vzdialenosť sklzom alebo dvojčatením v sklzovej rovine a smere pri rešpektovaní vlastností kryštálovej štruktúry.
Plastická deformácia sa často nepresne zamieňa za duktilnú deformáciu. Je to tiež kontinuálna deformácia, je však závislá na mierke pozorovania, lebo zahŕňa okrem plastických aj krehké deformačné mechanizmy.

</doc>
<doc id="463794" title="Zoznam dvojtisícoviek na Slovensku" url="https://sk.wikipedia.org/wiki?curid=463794">
Zoznam dvojtisícoviek na Slovensku

Zoznam dvoj-tisícoviek na Slovensku obsahuje 50 slovenských dvoj-tisícoviek zo všetkých najvyšších slovenských pohorí (Vysoké Tatry, Západné Tatry, Belianske Tatry a Nízke Tatry).
Kritériá pre zaradenie vrcholov do tohto zoznamu sú:
Celkom 21 vrcholov je turisticky prístupných (plus Lomnický štít lanovkou), ostatné hory sú buď prístupné len s horským vodcom (väčšina štítov vo Vysokých Tatrách) alebo neprístupné z dôvodu ochrany prírody (napr. všetky vrcholy v Belianskych Tatrách).

</doc>
<doc id="463859" title="Senát (Byzantská ríša)" url="https://sk.wikipedia.org/wiki?curid=463859">
Senát (Byzantská ríša)

Senát alebo (po grécky) synklétos bol politická inštitúcia v Byzancii. Vznikol z nariadenia Konštantína I., ktorý si pre nové hlavné mesto Konštantínopol prial podobné inštitúcie ako mal Rím. Na začiatku mal skôr poradnú a ceremoniálnu funkciu, než účasť na výkonnej moci.
Existoval po celú dobu trvania ríše, až do jej konca v roku 1453. So senátom v Ríme ho zrovnoprávnil Constantius II. v rokoch 357 – 361. Zasadnutia senátu zvolával cisár, ktorý ich aj viedol. Cisári zvolávali senát, aby ich nariadenia dostali prostredníctvom schválenia senátom vyššiu autoritu (najmä ako išlo o nepopulárne či kontroverzné opatrenia).
Okrem prevažne ceremoniálnych úloh, niekoľkokrát v (prevažne ranej) histórii Byzancie aktívne zasiahol do diania. Napríklad pri dosadení Anastasia za cisára v roku 491, časť senátorov podporila povstanie Niká v roku 532 a pri poslaní Martiny (manželka Hérakleia) spolu so synom Heraklonom do vyhnanstva a pri odsúdení pápeža Martina I. v roku 653. Rovnako mohol mať výraznú úlohu, ak po smrti panovníka bol za cisára vyhlásený jeho neplnoletý syn a bolo treba určiť regenta.
Už aj tak neveľké právomoci senátu ešte oklieštil Lev VI.
Senátori.
Hodnosť senátora udeľoval cisár a záviselo to iba na jeho rozhodnutí; vďaka tomu senátori pochádzali z rozličných vrstiev.
Napriek okrajovej úlohe senátu, jeho členovia stále patrili k vyššej vrstve byzantskej spoločnosti.
Senátori boli rozdelení do troch podskupín:
Titul senátora postupne stratil svoju hodnotu, iba najvyšší titul (illiustrios) zabezpečoval výsady. V 7.-9. storočí boli senátori skôr málo významní úradnící, než aristokrati či veľkí vlastníci pôdy. Od 11. storočia sa senátori ako zložka byzantskej spoločnosti opäť objavujú. V tejto dobe šlo o najvyšších úradníkov a vysokých cirkevných hodnostárov. Medzi ich povinnosti patrilo žiť v Konštantínopole, zúčastňovali sa tiež dvorného ceremoniálu.
Budova senátu.
Budova, kde zasadal senát, bola obklopená sochami mytologických postáv (napríklad Zeus) a cisárov, nachádzala sa v severnej časti Konštantínovho fóra. Okrem toho Konštantín nechal vybudovať ešte jednu budovu pre senát, tá sa nachádzala pri námestí Augustaion. V neskorších časoch (10. storočie) bola používaná už len pri špeciálnych príležitostiach.

</doc>
<doc id="464240" title="FC Groningen" url="https://sk.wikipedia.org/wiki?curid=464240">
FC Groningen

FC Groningen je holandský profesionálny futbalový klub pochádzajúci z mesta Groningen. Predchodca klubu bol založený v roku 1915 pod názvom "Unitas". Keď však tím vstúpil do súťaže Eerste Klasse Noord bol premenovaný na "GVAV" (Groninger Voetbal en Atletiek Vereniging). Od sezóny 1971 klub pôsobí pod súčasným názvom "FC Groningen". Momentálne je účastníkom najvyššej holandskej ligy Eredivisie.
Domáce zápasy hráva na štadióne Euroborg, ktorý má kapacitu 22 550 miest a ktorý využíva iba niekoľko rokov; do decembra 2005 hrával domáce stretnutia na štadióne Oosterpark Stadion s kapacitou 12 500 miest. Vybudovanie nového štadióna mal za následok aj vzostup návštevnosti; v sezóne 2004/2005 bola priemerná návštevnosť 12 500 fanúšikov na zápas, momentálne sa pohybuje okolo 22 000 na zápas. Euroborg má prezývku aj "zelené peklo", nakoľko patrí medzi najatmosférickejšie v krajine. Najväčším úspechom klubu je jeho finálová účasť v holandskom pohári KNVB Cup v sezóne 1988/89 v ktorom prehral 1 : 4 s tímom PSV Eindhoven.
Káder mužstva.
 
 

</doc>
<doc id="464293" title="F.C. Paços de Ferreira" url="https://sk.wikipedia.org/wiki?curid=464293">
F.C. Paços de Ferreira

Futebol Clube de Ferreira Pacos je portugalský futbalový klub sídliaci v mestečku Paços de Ferreira, ktoré má 8 500 obyvateľov. Klub bol oficiálne založený v roku 1950, avšak vznik sa datuje do roku 1930, keď bol založený jeho predchodca "Sport Club Pacense". Neskôr hral v nižších súťažiach pod názvom "Futebol Clube Vasco da Gama" a súčasný názov získal po premenovaní v roku 1950. Momentálne (január 2013) hrá najvyššiu portugalskú súťaž Primeira Liga. 
Domáce zápasy hrá na štadióne Mata Real, ktorý má kapacitu 5 255 miest. Najväčším úspechom klubu je účasť vo finále portugalského pohára Taça de Portugal v sezóne 2008/09, v ktorom prehral s FC Porto 0-1.
Káder mužstva.
 

</doc>
<doc id="464371" title="Club Brugge KV" url="https://sk.wikipedia.org/wiki?curid=464371">
Club Brugge KV

Club Brugge Koninklijke Voetbalvereniging známy tiež ako Club Brugge KV je belgický futbalový klub sídliaci v meste Bruggy. Bol založený v roku 1891 a momentálne (január 2013) hrá najvyššiu domácu súťaž Belgian Pro League. Patrí medzi najúspešnejšie kluby v krajine nakoľko 13-krát sa stal majstrom a 20-krát skončil na 2. mieste v najvyššej belgickej lige. Tiež je 10-násobným víťazom Belgického pohára. Klub ako prvý v krajine vytvoril v roku 2006 vlastnú televíznu stanicu s názvom "CLUBtv".
Domáce zápasy hrá na štadióne Jan Breydelstadion, ktorý má kapacitu 29 472 miest. Štadión bol v minulosti dejiskom ME vo futbale v roku 2000. 
V minulosti odohral 2 sezóny za klub aj bývalý slovenský futbalový reprezentant Marek Špilár.
Káder mužstva.
 
 

</doc>
<doc id="464393" title="Majstrovstvá sveta v hádzanej mužov 2011" url="https://sk.wikipedia.org/wiki?curid=464393">
Majstrovstvá sveta v hádzanej mužov 2011

Majstrovstvá sveta v hádzanej mužov 2011 boli v poradí 22. Majstrovstvá sveta v hádzanej mužov, ktoré organizuje Medzinárodná hádzanárska federácia (IHF). Konali sa v ôsmich švédskych mestách: Göteborg, Jönköping, Kristianstad, Linköping, Lund, Malmö, Norrköping a Skövde, v dňoch od 13.30. januára 2011, za účasti 24 tímov. Švédsko hostilo mužské MS štvrtýkrát, keď predtým to bolo v rokoch 1954, 1967 a 1993. Nováčikmi turnaja boli a . Víťazom sa štvrtýkrát v histórii stalo , keď obhájilo titul spred 2 rokov.

</doc>
<doc id="464401" title="Elektrický rušeň 131" url="https://sk.wikipedia.org/wiki?curid=464401">
Elektrický rušeň 131

Elektrický rušeň 131 (predtým E 479.1, továrenské označenie Škoda 58E) je dvojdielny rušeň pre jednosmernú napájaciu sústavu 3 kV určený pre ťažké nákladné vlaky na tratiach s náročným sklonom medzi Ostravskom a východným Slovenskom. Vyrábala ho plzenská firma Škoda, v rokoch 1980 a 1982 v počte 50 dvojíc. 
Konštrukcia.
Rušeň tvoria dva zhodné diely, spojené zadnou časťou natrvalo k sebe, každý diel má svoje vlastné číslo ako samostatný rušeň. Aj keď sa v prevádzke vyskytujú výhradne v spojených dvojiciach, každá sekcia rušňa je schopná jazdiť samostatne. Prechod s jednej sekcie do druhej je riešený v zadných častiach jednotlivých sekcií. Rušeň je skriňový, so štyrmi dvojnápravovými podvozkami a poháňa ho 8 elektromotorov typu 9 Al 4846 zT, pre každú nápravu jeden. Trakčné motory sú umiestnené v každom podvozku po dvoch s kĺbovou spojkou, ktorá poháňa nápravy ozubeným súkolím. Dizajn rušňovej skrine je podobný s rušňovou skriňou 363, ktoré boli vyvíjané v tom istom období. Na rozdiel od nich ale majú na bočniciach každého dielu štyri okná. Elektrický prúd je odoberaný pomocou dvoch (resp. štyroch) polopantografov na strechách.
Prevádzka.
Rušne boli výrobcom dodané do depa v Spišskej Novej Vsi, kde sú dislokované dodnes, v súčasnosti sú majetkom nákladného dopravcu Železničnej spoločnosti Cargo Slovakia. Aj po rozpade Česko-Slovenska bežne premávajú až do Ostravy. Vozia väčšinu nákladných vlakov na trati Žilina - Košice a Košice - Plaveč, premávajú aj do pohraničných staníc Čierna nad Tisou a Skalité. 
V januári 2009 získali rušne tejto rady schválenie prevádzky v Poľsku a od 30. januára 2009 začali byť prevádzkované na trase Plaveč/Muszyna - Kraków Prokocim, na poľskom území dopravcom PKP Cargo.
Rekord v najvyššej dosiahnutej rýchlosti dvojičiek dosiahla dvojička 131.011/012, ktorá mezi stanicami Michaľany a Slovenské Nové Mesto pri technicko-bezpečnostnej skúške (TBS) dosiahla rýchlosť až 150 km/h.

</doc>
<doc id="464464" title="Štátna vedecká knižnica v Banskej Bystrici" url="https://sk.wikipedia.org/wiki?curid=464464">
Štátna vedecká knižnica v Banskej Bystrici

Štátna vedecká knižnica v Banskej Bystrici je univerzálna vedecká knižnica sídliaca v Banskej Bystrici. Pôsobí ako jediná vedecká knižnica v regióne Stredného Slovenska. Dátum zriadenia knižnice je podľa zriaďovacej listy Ministerstva kultúry SR 26. marca 1926. Knižnica v roku 2011 spravovala takmer 1,7 milióna dokumentov. Riaditeľkou knižnice je Oľga Lauková.
Činnosť knižnice.
K 31. decembru 2011 knižnica spravovala „1 695 852 dokumentov v elektronickej a klasickej forme“, z toho 11 946 bolo do fondu pridaných počas roka. Počas roka uskutoční približne 300 000 vypožičaní a privíta približne 120 000 návštevníkov. Knižnica má 11 690 registrovaných užívateľov, toto číslo má klesajúcu tendenciu.
ŠVK prostredníctvom svojho Literárneho a hudobného múzea spravuje tieto vysunuté expozície:
Štátna vedecká knižnica v Banskej Bystrici tiež spolupracuje s Goetheho inštitútom na Slovensku, s Britským centrom, Centrum ruských štúdií, Informačným centrom USA, a Window of Shanghai Shanghaiskej knižnice. V knižnici tiež pôsobí Galéria v podkroví a Divadlo 44, zriadené v spolupráci s Akadémiou umení v roku 2006.
História.
ŠVK vznikla ako Mestská verejná knižnica v Banskej Bystrici v marci 1926. Ku 26. novembru 1951 sa knižnica pretransformovala na Krajskú ľudovú knižnicu. Pôsobila teda ako mestská, okresná a krajská knižnica. Sídlila v terajšej Kapitulskej ulici. Od roku 1962 vykonáva funkciu Oblastného strediska pre normy a patenty. Ku dňu 1. júla 1963 získala právo povinného výtlačku „československej knižnej, časopiseckej a novinovej produkcie“. Od roku 1966 sídli v Župnom dome. Od 1. júla 1969 má štatút vedeckej knižnice a prešla pod zriaďovateľskú pôsobnosť Ministerstva kultúry. V roku 2001 ŠVK spustila svoju webovú stránku a internetový katalóg.

</doc>
<doc id="464539" title="Panamerické majstrovstvá v pozemnom hokeji" url="https://sk.wikipedia.org/wiki?curid=464539">
Panamerické majstrovstvá v pozemnom hokeji

Panamerické majstrovstvá v pozemnom hokeji je najvyššie panamerické podujatie v pozemnom hokeji, ktoré riadi Panamerická federácia pozemného hokeja (PAHF). Jeho história siaha do roku 2000, kedy sa na Kube konali prvé majstrovstvá mužov, a o rok neskôr na Jamajke aj prvé majstrovstvá žien. Prebiehajú so 4-ročnou periodicitou. 
Panamerické majstrovstvá slúžia zároveň ako kvalifikácia na majstrovstvá sveta, svetovú ligu či hokejové podujatie Panamerických hier. Ženskej kategórii dominuje družstvo , v mužskej zvíťazila najviackrát rovnako .

</doc>
<doc id="464583" title="Fylosilikát" url="https://sk.wikipedia.org/wiki?curid=464583">
Fylosilikát

Fylosilikáty alebo vrstevnaté silikáty sú skupina silikátových minerálov tvorených plochými vrstvami zdieľaných troj- alebo štvoratómových molekúl SiO4 tetraédrického tvaru. Atóm kremíka býva obklopený 4 atómami kyslíka v rohoch tetraédra (niekedy môžu obsahovať namiesto kyslíka OH- skupinu). Kyslíky po okrajoch sú zdieľané so susednými tetraédrami. V ich chemickom zložení možno vždy pozorovať reťazec [Si2O5]2-. Patria medzi ne napríklad sľudy, ílové minerály alebo talk.
Názov fylosilikáty pochádza z gréckeho slova "phyllum" - list. Je odvodený od vrstevnatého tvaru ich kryštálov.
Tetraédre SiO4 zdieľajú obyčajne 3 zo svojich kyslíkov s okolitými tetraédrami, pričom dva susedné tetraédre nemajú spoločných nikdy viac ako 2 atómy. Každý tetraéder je spojený s tromi ďalšími. Kremíky v tejto vrstevnatej štruktúre tvoria vrcholy šesťuholníkov. Nezdieľané atómy kyslíka (obyčajne 1 v každom tetraédri) sa nachádzajú najčastejšie na jednej strane vrstevnatej štruktúry. Tieto atómy majú voľné chemické väzby schopné spojenia s atómami kovov. Táto vlastnosť fylosilikátov umožňuje zabudovať do ich štruktúry rôzne atómy kovov a ďalších prvkov. Vrstvičky tetraédrov sa takýmto spôsobom môžu navzájom spájať tvoriac vrstevnaté štruktúry. Súčasťou štruktúr môžu byť aj oktaédre, ktorých centrálnym atómom sú často kovy. Medzi jednotlivými vrstvami sú slabšie väzby ako medzi jednotlivými atómami vo vrstvách. Fylosilikáty je preto možné ľahko štiepať pozdĺž týchto vrstiev, ktorá je často ich jedinou prednostnou štiepateľnosťou. Tieto minerály majú preto často tabuľkovitý alebo platničkovitý habitus, nízku hustotu a pomerne malú tvrdosť. Ich platničkovité kryštály sú obyčajne ohybné a pružné.
Členenie.
Podľa Strunzovej klasifikácie tvoria fylosilikáty triedu VIII/H. Patria medzi ne tieto minerálne skupiny:

</doc>
<doc id="464586" title="FC Utrecht" url="https://sk.wikipedia.org/wiki?curid=464586">
FC Utrecht

FC Utrecht je holandský futbalový klub sídliaci v meste Utrecht. Bol založený 1. júla 1970 zlúčením troch miestnych klubov DOS, Elinkwijk a Velox. Predchodca klubu "DOS" dokázal v roku 1958 vyhrať miestny šampionát. Okrem toho je jeho veľkým úspechom 3-násobné víťazstvo Holandského pohára KNVB Cup. 
&lt;br&gt;Klub je jediným tímom mimo tradičných top 3 Ajaxu, Feyenoordu a PSV Eindhoven, ktorý nikdy nezostúpil z najvyššej holandskej súťaže a tiež jediným mimo týchto tímov, ktorý dokázal zvíťaziť v pohári Johan Cruijff Schaal.
Domáce súťaže hrá na štadióne s názvom Stadion Galgenwaard, ktorý má kapacitu 24 426 miest. Priemerná návštevnosť je okolo 20 000 návštevníkov na zápas. Tradičnými farbami klubu sú červená a čierna.
Káder mužstva.
 
 
 
 

</doc>
<doc id="464591" title="Uppsala universitet" url="https://sk.wikipedia.org/wiki?curid=464591">
Uppsala universitet

Uppsala universitet (doslova "Uppsalská univerzita") je univerzita v meste Uppsala vo Švédsku. Je to najstaršia švédska univerzita a s rokom založenia 1477 je dokonca najstaršia univerzita v celej Škandinávii. S rozpočtom cca 700 mil. eur, vyše 7000 zamestnancami a 40000 študentami je to jedna z najväčších univerzít v Škandinávii. Je členom siete európskych univerzít Coimbra.
Univerzita sa člení sa na 9 fakúlt a jej vzdelávacia činnosť je zameraná na tri oblasti: humanitné a sociálne vedné odbory, medicínu a farmáciu a prírodné vedy. Na univerzite pôsobili, resp. sú jej absolventami 15 nositelia Nobelovych cien. Medzi jej absolventov patria viacerí švédski politici (medzi inými aj súčasný kráľ Karol XVI. Gustáv a jeho dcéra, korunná princezná Viktória), viacero významných prírodovedcov (napr. Carl Linné, zakladateľ systému pomenovania rastlinných a živočíšnych druhov a Jöns Jakob Berzelius, jeden zo zakladateľov modernej anorganickej chémie).

</doc>
<doc id="464609" title="Evanjelické lýceum (Bratislava, Vranovská 2)" url="https://sk.wikipedia.org/wiki?curid=464609">
Evanjelické lýceum (Bratislava, Vranovská 2)

Evanjelické lýceum je cirkevné gymnázium v Bratislave, ktoré v minulosti zohralo dôležitú úlohu v rozvoji slovenskej kultúry Bolo založené v roku 1606. V roku 1923 bolo zrušené a znovuobnovené až v roku 1991, pričom sídli v historickej budove na Palisádach 57, aj na Vranovskej ulici 2.
História.
Evanjelické lýceum bolo založené v roku 1606 Davidom Kilgerom. V tej dobe sa vyučovalo v maďaričine, nemčine a latinčine. V roku 1714 sa stal rektorom polyhistor Matej Bel, ktorý povzniesol jeho úroveň, zmodernizoval školu, zaviedol prírodovedné predmety a zreorganizoval systém vyučovacieho procesu. Jeho hlavným cieľom v škole bolo vychovať silné kresťanské osobnosti. Na škole pôsobil do roku 1719. V roku 1724 vznikla popri škole aj knižnica, ktorá sa zachovala dodnes a obsahuje napríklad zbierku stredovekých rukopisov, záznamy o študentoch lýcea od roku 1714, prednášky a iné rukopisy profesorov lýcea, odpisy rôznych dokumentov vzťahujúcich sa k evanjelickej konfesii v Uhorsku a niekoľko rukopisov Mateja Bela.
Dňa 22. 9.1923 bolo lýceum zrušené a znovuotvorené až v roku 1991.
Súčasnosť.
Prípravy na opätovné otvorenie Evanjelického lýcea začali 46 rokov po jeho zatvorení. Podarilo sa to v roku 1991. Riaditeľom sa stal RNDr. Ľudovít Kuruc. 
Zriaďovateľom je Západný dištrikt ECAV so sídlom vo Zvolene. Od školského roku 1991/1992 spolu s lýceuom funguje aj základná škola.
Počiatky charakteristické improvizovaním škola prekonala a v súčasnosti je vytvorený stabilný slovensko-anglický bilingválny program a tiež program osemročného vzdelávania v slovenskom jazyku.
Základná škola poskytuje vzdelanie na prvom stupni a paralelne s programom osemročného vzdelávania aj vzdelávanie na druhom stupni ZŠ.
V budove na Vranovskej ulici sídli riaditeľ školy, 5-ročný bilingválny program a 8-ročné štúdium - septima, oktáva. V budove na Palisádach je 8-ročné štúdium - prima, sekunda, tercia, kvarta a 1. – 9. ročník základnej školy.
Významní dejatelia.
K Evanjelickému lýceu sa viažu viacerí významní dejatelia:

</doc>
<doc id="464801" title="G.D. Estoril Praia" url="https://sk.wikipedia.org/wiki?curid=464801">
G.D. Estoril Praia

Grupo Desportivo Estoril Praia tiež známy len ako Estoril je portugalský futbalový klub sídliaci v meste Estoril. Bol založený 17. mája 1939 a momentálne (január 2013) hráva najvyššiu domácu súťaž Primeira Liga. Tradičnými farbami klubu sú modrá, ktorá symbolizuje farbu susedného Atlanického oceána, a žltá, ktorá je symbolom slnka. Klub má tiež zastúpenie v športových odvetviach ako je futsal a basketbal.
Domáce zápasy hrá na štadióne Estádio António Coimbra da Mota, ktorý má kapacitu 8 000 miest. Štadión bol v minulosti využitý pre Švédske národné futbalové mužstvo v období prípravy pre ME vo futbale 2004, hostil stretnutia Portugalských hier mládeže a odohrali sa tu reprezentačné stretnutia Portugalského rugbyového družstva. Najväčším úspechom klubu je účasť vo finále Portugalského pohára v sezóne 1943/44.

</doc>
<doc id="464840" title="Zemetrasenie v Záhrebe v roku 1880" url="https://sk.wikipedia.org/wiki?curid=464840">
Zemetrasenie v Záhrebe v roku 1880

Zemetrasenie v Záhrebe 1880. () bolo zemetrasenie so silou 8 stupňov na modifikovanej Mercalliho stupnici alebo 6,3 magnitúda. Zemetrasenie sa udialo 9. novembra 1880, ráno o 7 hodine, 3 minúte a 3 sekunde. 
Zemetrasenie bolo označené ako jedno z najsilnejších zemetrasení v Chorvátsku. Boli zničené mnohé budovy, ulice a v Záhrebe prevládla chudoba. Väčšina záhrebských obyvateľov sa po zemetrasení z mesta vysťahovala do Viedne, Ľubľany, Grazu, Mariboru, Celje a Terstu. Zahynuli 2 ľudia a 29 bolo ťažko zranených a najviac zničené domy boli na území Zrinjevcu a na Klaićevej ulici. Veľmi poškodená bola aj Záhrebská katedrála, ktorá bola neskôr celkom renovovaná, podobne to bolo aj s cirkvou sv. Franja a s cirkvou Matky Božej. 
Počas obnovy po zemetrasení sa v Záhrebe postavili rôzne paláce, parky a fontány.

</doc>
<doc id="464900" title="Willem II Tilburg" url="https://sk.wikipedia.org/wiki?curid=464900">
Willem II Tilburg

Willem II tiež známy ako Willem II Tilburg je profesionálny holandský futbalový klub sídliaci v meste Tilburg, v provincii Severné Brabantsko. Bol založený 12. augusta 1896 pod názvom "Tilburgia". Neskôr 12. januára 1898 bol premenovaný na "Willem II" podľa holandského kráľa Williama II., ktorý ako veliteľ holandskej armády mal počas Belgickej revolúcie v roku 1830 vojenské veliteľstvo v Tilburgu. Klub momentálne (január 2013) hráva najvyššiu domácu súťaž Eredivisie, do ktorej postúpil po sezóne 2011/12.
Domáce zápasy hrá na štadióne Koning Willem II Stadion, ktorý má kapacitu 14 637 miest. Štadión bol oficiálne otvorený 31. mája 1995 a je takisto pomenovaný podľa kráľa Williama II. Farbami klubu sú červená, biela a modrá podľa farieb holandskej vlajky. Najväčším úspechom je 3-násobné víťazstvo Národného holandského šampionátu a tiež 2x víťazstvo v Holandskom pohári KNVB Cup. V Eredivisie dosiahol maximum v sezóne 1998/99, keď skončil druhý a vybojoval si tak postup do Ligy majstrov.

</doc>
<doc id="464939" title="Valais (kantón)" url="https://sk.wikipedia.org/wiki?curid=464939">
Valais (kantón)

Valais () je dvojjazyčný švajčiarsky kantón. Úradnými jazykmi sú francúzština a nemčina. Jeho hlavným mestom je Sion. Nachádza sa v juhozápadnom Švajčiarsku v alpskej oblasti. 
Valais je 9. najľudnatejší a 3. najväčší kantón vo Švajčiarsku (z celkového počtu 26).
Geografia.
Hranice kantónu Valais sú dlhé 518 km, z toho hranice medzinárodné tvoria 290 km: s Talianskom (200 km) na juhu a Francúzskom (90 km) na západe. Okrem toho hraničí so švajčiarskymi kantónmi Uri (18 km) a Ticino (15 km) na východe, Bern (135 km) na severe a Vaud (60 km) na severozápade. 
Najvyšším bodom kantónu Valais je Dufourspitze s výškou , ktorý je zároveň aj najvyšším vrchom Švajčiarska. Najnižším bodom je hladina Ženevského jazera (). Najvyššie položenou obcou je Chandolin .
Najväčším jazerom v kantóne je Ženevské jazero, jeho plocha na území Valais je 10,7 km². Ostatné jazerá majú plochu menšiu ako 1 km², výnimkou sú umelo vytvorené vodné plochy (Lac de Mauvoisin, Mattmarksee, Lac de Salanfe, Lac de Moiry, Lac d'Emosson, Lac des Dix, Lac De Barberine).
Poľnohospodársky využívaných je len 19 % plochy kantónu, neproduktívna pôda tvorí 53,5 % a zalesnených je 24 percent územia.
Obyvateľstvo.
K 31. decembru 2010 tvorili cudzinci 20,8 % percenta obyvateľstva (22,4 % vo Švajčiarsku), ich počet tak dosiahol oproti švajčiarskych občanom. 
Obce.
Nasleduje zoznam obcí s viac než 10 tisíc obyvateľmi k 31. decembru 2011:

</doc>
<doc id="465018" title="Lukáš Cingeľ" url="https://sk.wikipedia.org/wiki?curid=465018">
Lukáš Cingeľ

Lukáš Cingeľ (* 10. jún 1992, Terchová) je slovenský hráč ľadového h. Hrá na poste útočníka.
Klubový hokej.
Ľadový hokej začal hrať v klube MsHK Žilina. V jeho seniorskom mužstve odohral v sezóne 2009/2010 iba 2 zápasy. Jej väčšiu časť, 32 zápasov zo ziskom 6-tich bodov, hral v klube HK Orange 20. 2 sezóny pôsobil v klube Baie-Comeau Drakkar, hrajúcom kanadskú juniorskú QMJHL. Pred sezónou 2012/2013 uspel na skúške u nováčika KHL, HC Lev Praha, pričom nastupoval aj za farmársky tím HC Stadion Litoměřice. Po sezoně 2013/14 po krachu Leva odišiel do HC Sparta Praha.

</doc>
<doc id="465052" title="Ivan M. Havel" url="https://sk.wikipedia.org/wiki?curid=465052">
Ivan M. Havel

Doc. Ing. Ivan M. Havel, CSc., Ph.D. (* 11. október 1938, Praha – † 25. apríl 2021) bol vedecký pracovník a bývalý riaditeľ Centra pre teoretické štúdie, spoločného pracoviska Karlovej univerzity a AV ČR. Bol šéfredaktorom časopisu "Vesmír".
Bol bratom bývalého českého prezidenta Václava Havla, s ktorým patril medzi zakladateľov Občianskeho fóra. Jeho manželka Dagmar bola dcéra slovenského fyzika Dionýza Ilkoviča.
Vyštudoval odbor Automatizácia a počítače na Elektrotechnickej fakulte ČVUT v Prahe. V roku 1971 získal doktorát na univerzite v Berkeley v Kalifornii. Na začiatku 90. rokov sa habilitoval v odbore umelej inteligencie na 3. lekárskej fakulte UK v Prahe.
Pracoval v Centre pre teoretické štúdie pri Karlovej univerzite a AV ČR, kde sa zaoberal okrem iného kybernetikou, umelou inteligenciou, robotikou, kognitívnymi vedami a filozofickými otázkami, ktoré s týmito disciplínami súvisia a kde vediol dvojsemestrálny transdisciplinárny seminár.
V roku 2008 dostal Zlatú medailu Karlovej univerzity.

</doc>
<doc id="465066" title="Maximilián Nitra" url="https://sk.wikipedia.org/wiki?curid=465066">
Maximilián Nitra

Maximilián Nitra (* 5. jún 1922, Lučenec – † 23. marec 2008, Bratislava) bol slovenský scenárista, dramaturg, tvorca námetov, kameraman a režisér. 
Štúdium.
Spolu s Júliusom Jaššom, Ivanom Bukovčanom, Albertom Marenčinom, Katarínou Hrabovskou vychodil prešovské gymnázium. Vyštudoval bratislavskú Právnickú fakultu Univerzity Komenského v Bratislave, no od roku 1948 pracoval vo filme. Začínal ako asistent réžie a kameraman pri spravodajských filmoch. 
Tvorba.
Od roku 1949 pracoval ako scenárista hraného filmu, kde sa sústredil najmä na adaptácie cudzích námetov a literárnych predlôh, akými boli Jesenského, Karvašove a Bodenekove poviedky a humoresky. Písal aj námety a po skúsenostiach získaných na poli scenáristickej tvorby sa venoval aj dramaturgii hraných filmov. 
Medzi najvýznamnejšie diela, na ktorých spolupracoval ako scenárista patria: Katka (r. Ján Kadár, 1949), Mladé srdcia (r. Václav Kubásek, 1952), Štvorylka (r. Jozef Medveď, Karol Krška, 1955), Čert nespí (r. Peter Solan, František Žáček, 1956), Skalní v ofsajde (r. Ján Lacko, 1960), Pozor, ide Jozefína! (r. Jozef Režucha, 1976), Demokrati (r. Jozef Zachar, 1980), Živá voda (r. Jozef Medveď, 1980) a Zrelá mladosť (r. Martin Ťapák, 1982).
Iné.
Maximilián Nitra sa venoval aj amatérskemu filmu a je autorom piatich praktických príručiek pre filmových amatérov aj odborníkov (Pozor, nakrúcame!: praktická príručka pre kinoamatérov (1961), Réžia amatérskeho filmu (1968) a iné).

</doc>
<doc id="465127" title="FC Sochaux-Montbéliard" url="https://sk.wikipedia.org/wiki?curid=465127">
FC Sochaux-Montbéliard

Football Club Sochaux-Montbéliard, tiež známy ako FC Sochaux, je francúzsky futbalový klub sídliaci v meste Montbéliard, ktoré sa nachádza na východe krajiny len od hraníc so Švajčiarskom. Bol založený v roku 1928 pod názvom "Football Club Sochaux" Jean-Pierrom Peugeotom, riaditeľom automobilovej spoločnosti Peugeot a jedným zo zakladajúcich členov prvej divízie vo francúzskom futbale. V júni 1930 sa spojil s miestnym klubom "FC Montbéliard" a vytvoril klub, ktorý existuje dodnes pod názvom Football Club Sochaux-Montbéliard.
Domáce zápasy hrá na štadióne Stade Auguste Bonal, ktorý má kapacitu 20 025 miest. Bol postavený v roku 1931 a otvorený v tom istom roku, 11. novembra. Do roku 1945 bol názov štadiónu "Stade de la Forge", potom bol premenovaný na Stade Auguste Bonal, ktorý nesie dodnes. Rekonštrukciami prešiel 2-krát a to v roku 1973 a 1997.
Farbami klubu sú čierna, zlatá a námornícka modrá.
Sochaux je známy aj svojou mládežnícku akadémiou, ktorá pravidelne končí v top 10 mládežníckych akadémií vo Francúzsku. Najúspešnejší tím v akadémii je do 19 rokov, ktorý 2-krát vyhral Coupe Gombardella a to v rokoch 1973 a 2007. Akadémia vyprodukovala niekoľko pozoruhodných mien ako je napríklad El-Hadji Diouf alebo Jérémy Ménez.
Najväčším úspechom klubu je 2-násobné víťazstvo v najvyššej domácej súťaži a tiež 2-krát víťazstvo Francúzskeho pohára známeho ako Coupe de France.
Káder mužstva.
 
 

</doc>
<doc id="465135" title="Gil Vicente F.C." url="https://sk.wikipedia.org/wiki?curid=465135">
Gil Vicente F.C.

Gil Vicente Futebol Clube, tiež známy len ako Gil Vicente, je portugalský futbalový klub sídliaci v meste Barcelos. Bol založený dňa 3. mája 1924 po vytvorení ďalších klubov v meste, a to Barcelos Sporting Club a União Football Club Barcelense. Myšlienka na jeho založenie prišla od skupiny priateľov, ktorý každý deň popoludní hrávali futbal v blízkosti mestského divadla Gil Vicente, pomenovanom po portugalskom dramatikovi. Pôvodný názov pre klub bol "Gil Vicente Futbal Barcelense". Momentálne (január 2013) hrá najvyššiu domácu súťaž Primeira Liga. Prvýkrát hral prvú ligu v roku 1990.
Domáce zápasy hrá na štadióne Estádio Cidade de Barcelos, ktorý má kapacitu 12 374 miest.
Farbami tímu sú červená a modrá.
Najväčším úspechom klubu je jeho finálová účasť v Portugalskom ligovom pohári Taça da Liga, do ktorého sa prebojoval v sezóne 2011/12, ale prehral s tímom Benfica.
Káder mužstva.
 
 
 

</doc>
<doc id="465405" title="PEC Zwolle" url="https://sk.wikipedia.org/wiki?curid=465405">
PEC Zwolle

PEC Zwolle je holandský futbalový klub sídliaci v meste Zwolle, ktorý je hlavným mestom regióna Overijssel. Bol oficiálne založený 12. júna 1910 pod názvom "PEC". Vznikol zlúčením klubov Prins Hendrik a Ende Desespereert Nimmera, ale profesionálnym sa stal až v roku 1955.
Klub prešiel niekoľkými zmenami názvu. Prvá prišla v roku 1971, keď sa premenoval na "PEC Zwolle", neskôr v roku 1982 na PEC Zwolle '82. V roku 1990 vyhlásil bankrot a vznikol nový tím s názvom "FC Zwolle". K poslednej zmene došlo po postupe do Eredivisie a od sezóny 2012/13 sa opäť nazýva "PEC Zwolle".
Domáce zápasy hráva na štadióne IJsseldelta Stadion, ktorý má kapacitu 10 000 miest. Je využívaný klubom od roku 2008 a do roku 2012 bol známy pod názvom FC Zwolle Stadion. Do roku 2008 hrával klub 73 rokov zápasy na štadióne s názvom Oosterenkstadion, ktorý bol zbúraný v roku 2007.
Hlavnými farbami klubu sú modrá a zelená.
Klub odohral v najvyššej holandskej lige celkovo 13 sezón, z ktorých najvyššie umiestnenie dosiahol v roku 1978, keď skončil na 8. mieste. Jeho najväčším úspechom je 2-násobná účasť vo finále Holandského pohára KNVB Cup, do ktorého sa prebojoval v rokoch 1928 a 1977. 
PEC Zwolle v Eredivisie.
† "ako FC Zwolle"
Káder mužstva.
 
 
 
 
 

</doc>
<doc id="465460" title="S.C. Braga" url="https://sk.wikipedia.org/wiki?curid=465460">
S.C. Braga

Sporting Clube de Braga tiež zjednodušene známy ako Sporting Braga je portugalský profesionálny futbalový klub sídliaci v historickom meste Braga, v provincii Minho. Bol založený v roku 1921 a momentálne hrá najvyššiu domácu súťaž známu ako Primeira Liga, v ktorej patrí k popredným tímom. Pravidelne sa zúčastňuje európskych súťaží a ako jeden z mála v krajine dokáže konkurovať klubom veľkej trojky FC Porto, Sporting CP a Benfica.
Domáce zápasy hrajú na štadióne Estádio AXA, ktorý má kapacitu 30 286 miest. Štadión bol vybudovaný pre Majstrovstvá Európy vo futbale 2004 a hostil v tom roku jeden zápas skupiny C a jeden zápas skupiny D.
Hlavnými farbami klubu je zelená a modrá.
Najväčšími úspechom klubu je víťazstvo pohára Intertoto UEFA z roku 2008 a v sezóne 2010/11 sa dokázal prebojovať do finále Európskej ligy, v ktorom prehral 0 – 1 s konkurenčným tímom FC Porto.
Káder mužstva.
 
 

</doc>
<doc id="465509" title="My Country, 'Tis of Thee" url="https://sk.wikipedia.org/wiki?curid=465509">
My Country, 'Tis of Thee

„My Country, 'Tis of Thee“, tiež známa pod názvom „America“, je americká vlastenecká pieseň, ktorej text napísal Samuel Francis Smith. Melódia je rovnaká ako u britskej národnej hymny God Save the Queen. Táto pieseň slúžila ako národná hymna Spojených štátov pred tým, než bola prijatá ako oficiálna hymna „The Star-Spangled Banner“.
História.
Samuel Francis Smith napísal text piesne „My Country, 'Tis of Thee“ v roku 1831, ako študent Andover Newton Theological School, Andover, Massachusetts. Jeho priateľ, organista a skladateľ Lowell Mason ho požiadal, aby preložil text z nemeckej školskej knižky hudobných textov alebo napísal nový text. Smitha zaujala jedna melódia, nikdy predtým ju nepočul a nemal tušenie, že je to obdoba britskej hymny „God Save the Queen“. Neprekladal text z nemčiny, ale počas pol hodiny napísal svoj​vlastný text. Pieseň bola prvýkrát zahraná na verejnosti 4. júla 1831, na detskom dni nezávislosti (Independence Day celebration) v Park Street Church v Bostone. Prvýkrát bola publikovaná v roku 1832.

</doc>
<doc id="465547" title="Stade de Reims" url="https://sk.wikipedia.org/wiki?curid=465547">
Stade de Reims

Stade Reims je francúzsky futbalový klub založený v severovýchodnom meste Reims. Bol založený v roku 1911 markízom Melchiorom de Polignacom pod názvom "Société Sportive du Parc Pommery". Súčasný názov vznikol 18. júna 1931, aj keď neskôr v 90tych rokoch v období krízy vystupoval pod názvom "Stade de Champagne Reims". Momentálne (január 2013) hrá najvyššiu domácu súťaž Ligue 1, do ktorej sa prebojoval pre sezónu 2012/13 po 2. mieste v Ligue 2.
Domáce zápasy hrá na štadióne s názvom Stade Auguste Delaune, ktorý má kapacitu 21 684 miest. Vybudovaný bol 2. júna 1935.
Stade Reims je jeden z najúspešnejších klubov vo francúzskej histórii, nakoľko 6-krát získal titul Francúzskeho majstra, 2-krát vyhral Francúzsky pohár a 5-krát zvíťazil v pohári známom ako Trophée des champions. V európskych súťažiach je úspechom 2-násobná účasť vo finále predchodcu Ligy majstrov, známeho v minulosti pod názvom Európsky pohár. Avšak všetky úspechy zaznamenal v 50tych a 60tych rokoch a preto je skôr známy historicky ako súčasne. V tom období bola veľká časť jeho kádra súčasťou francúzskeho futbalového družstva.
Káder mužstva.
 
 
 
 

</doc>
<doc id="465562" title="Filotheos Kokkinos" url="https://sk.wikipedia.org/wiki?curid=465562">
Filotheos Kokkinos

Svätý Filotheos Kokkinos (iné mená: Filóteos Kókkinos Filotej Kokkin(os); ; * okolo 1300, Solún† 1377/1378) bol byzantský mních, spisovateľ a teológ, konštantínopolský ekumenický patriarcha v rokoch 13531355 a 13641376.
Počas života napísal mnoho diel a bojoval proti uzavretiu jednoty medzi Pravoslávnou cirkvou a Latinskou cirkvou a významne sa zaslúžil o presadenie hésychastických myšlienok a Palamov kult. Pravoslávnou cirkvou je uctievaný ako svätý. Grécka pravoslávna cirkev si jeho pamiatku pripomína 11. októbra. 
Meno Kokkinos (ryšavý) mu malo byť pripísané Nikéforom Grégorom pre jeho vzhľad, iné názory tvrdia, že šlo o priezvisko jeho rodiny.
Životopis.
Narodil sa okolo roku 1300 v Solúne do chudobnej rodiny so židovského pôvodu z matkinej strany. Aby si mohol dovoliť vzdelanie, pracoval ako kuchár u Tomáša Magistra. Po tom, ako nadobudol vzdelanie, stal sa niekedy v jeho raných dvadsiatich rokoch mníchom. Pravdepodobne sa tak stalo v monastieri Chortaïtes neďaleko Solúna. Následne sa stal hieromníchom na Athose. Niekedy v rokoch 1340/41 sa vrátil do Solúna, kde mu bolo zverené riadenie monastiera Filokalou. Možno od roku 1344 pôsobil ako igumen v monastieri Veľká Lávra, kde nadobudol veľké uznanie, čo viedlo k tomu, že bol v roku 1347 zvolený a vysvätený za biskupa, metropolitu Hérakleie Tráckej. Ako biskup sa v roku 1351 zúčastnil na cirkevnom sneme zvolanom patriarchom Kallistom I. Snem riešil otázku hésychazmu. V tom istom roku janovskí žoldnieri vyplienili jeho metropolitné sídlo, o čom podáva správu vo svojich dielach. Pomohol vykúpiť zajatých mešťanov. Sám počas svojho biskupského obdobia zrejme väčšinu času trávil v Konštantínopole.
V roku 1353 bol ako verný prívrženec hésychazmu a priateľ cisára Jána VI. Kantakuzéna dosadený na stolec ekumenického patriarchu. Stalo sa tak z dôvodu, že Kallistos odmietol korunovať za cisára Kantakuzénovho syna Matúša. Patriarchom bol ale len do roku 1355. Po Kantakuzénovej abdikácii bol totižto na stolec opätovne dosadený predchádzajúci patriarcha Kallistos. Ďalšie desaťročie strávil väčšinou v konštantínopolskom kláštore Krista Akathalepta, kde aktívne tvoril. Patriarchom sa opätovne stal až v roku 1364 po Kallistovej smrti. Do jeho druhého obdobia patriarchátu spadá kanonizácia Gregora Palamu za svätého. Oponoval cirkevnej únii so Západom i osobnej konverzii Jána V. na katolicizmus. Za jeho patriarchátu bola čiastočne obnovená jurisdikcia ekumenického patriarchu nad Srbskom a samotný Filotheos si robil nároky na autoritu nad celou cirkvou. Po nástupe cisára Andronika IV. na trón bol znovu zosadený a poslaný do niektorého konštantínopolského kláštora (možno Akathaleptos). Zomrel niekedy pred rokom 1379. Čoskoro po smrti začal byť uctievaný ako svätý.
Dielo.
Filotheos bol plodným autorom. Napísal viacero homiletických a dogmatických diel, ako aj niekoľko hagiografií. Ako obranca hésychazmu napísal 14 diel proti Barlaamovi z Kalábrie a 15 diel proti Nikéforovi Grégorovi. Napísal aj dve liturgické príručky "Diataxeis". Boli využívané v gréckom i slovanskom pravoslávnom prostredí. Bol pravdepodobne najvýznamnejším hagiografom palaiológovského obdobia. Venoval sa najmä dobovým hésychastom a svätcom z jeho rodného mesta. Najvýznamnejšie životopisy z jeho pera sa zaoberali životom svätého Sávu Mladšieho a Germana Maroula a patriarchu Izidora I. Boucheira. Napísané boli na relatívne vysokej úrovni štýlu, boli plné biblických, liturgických, patristických citátov a narážok. Ponúkajú pohľad do byzantskej spoločnosti štrnásteho storočia. Skladal tiež životopisy (vitae), logoi a enkomiá svätých z predchádzajúcich storočí. Významné je aj dlhé enkomion na Gregora Palamu. Historickú hodnotu majú jeho reč a list ("Logos historikos") o dobytí Hérakleie. Bývajú mu pripisované aj viaceré hymny, ktorých autorom však mohol byť Filotheos Sinaita.

</doc>
<doc id="465589" title="Ladislav Pataki" url="https://sk.wikipedia.org/wiki?curid=465589">
Ladislav Pataki

Ladislav Pataki (* 20. jún 1946, Nové Zámky, Slovensko – † 5. apríl 2007, San José, Kalifornia, USA) bol bývalý svetový rekordman vo vrhu guľou a diskom, bežec a tréner. V roku 1985 so svojou manželkou a dcérou emigroval z Česko-Slovenska a usadil sa v Los Gatos, v Kalifornii. Ako vynikajúci bežec vyhral niekoľko svetových šampionátov a utvoril aj svetové rekordy vo vrhu guľou a diskom.
V roku 2006 mu v Česku operovali zhubný nádor mozgu, potom bol liečený aj chemoterapiou. Po neúspešnej liečbe sa vrátil do San José, kde vo veku 60 rokov zomrel. 
Mladosť a vzdelanie.
Narodil sa a vyrastal v Nových Zámkoch. V roku 1964 sa stal juniorským majstrom Česko-Slovenska a rekordmanom vo vrhačských disciplínach. Po ukončení športovej kariéry získal dva doktoráty na Univerzite Komenského v Bratislave; prvý v roku 1971 z kineziológie, druhý v roku 1977 zo športových vied.
Vedecká kariéra.
Po dokončení svojho prvého doktorátu začal svoju kariéru v roku 1972 ako hlavný tréner česko-slovenskej reprezentácie v hode diskom. V Česko-Slovensku zastával rôzne funkcie v oblasti športu až do svojho odchodu v roku 1985.
V USA pokračoval vo svojej kariére športového vedca. Začal tiež rozvíjať obchodnú kariéru v obchode s potravinovými doplnkami.
V roku 2006 bol riaditeľom výskumu a vývoja firmy AmerElite Solutions.

</doc>
<doc id="465663" title="S.C. Beira-Mar" url="https://sk.wikipedia.org/wiki?curid=465663">
S.C. Beira-Mar

Sport Clube Beira-Mar je portugalský futbalový klub založený v meste Aveiro. Bol založený 1. januára 1922 a momentálne (január 2013) hrá najvyššiu domácu súťaž s názvom Primeira Liga. Prvýkrát sa do najvyššej ligy prebojoval až po 39 rokoch od vzniku. Je známy aj tím, že tu v sezóne 1976/77 pôsobila portugalská legenda Eusébio.
Domáce zápasy hráva na štadióne Estádio Municipal, ktorý má kapacitu 32 830 divákov. Bol vybudovaný pre ME vo futbale 2004 a otvorený v septembri 2003.
Hlavnými farbami klubu je zlatá a čierna od čoho majú odvodenú aj prezývku.
Najväčším úspechom je víťazstvo Portugalského pohára v sezóne 1998/99. 
V sezóne 2003/04 pôsobil v klube aj bývalý slovenský reprezentant Marián Zeman, ktorý tu odohral 20 zápasov a strelil 2 góly.
Káder mužstva.
 

</doc>
<doc id="465840" title="Sebeslavce" url="https://sk.wikipedia.org/wiki?curid=465840">
Sebeslavce

Sebeslavce sú osada resp. majer, v súčasnosti časť Blatnice v okrese Martin. Nachádzajú sa približne od Blatnice.
Dejiny.
Spomína sa v roku 1230 ako "terra Scebeslou", 1271 ako "Zoboslo", 1294 ako "Zebezlouch" a 1786 ako "Sebeszlawce".
Prvá písomná zmienka o Sebeslavciach je z roku 1230, kedy sa spomína ako „Zem Sebeslova“, ktorú daroval kráľ Ondrej II. Buhekovi a Markovi za ich verné služby proti Rusom. V roku 1233 ju župan Donč daroval Folkušovi a Ipolovi, neskoršie patrila panstvu hradu Blatnica. V roku 1785 sa spomínajú už len ako osada.
V roku 2020 sa v súčasných Sebeslavciach pod kopcom Konuš začala pripravovať domová výstavba "Gader Villas" s celkovou výmerou 14,5 ha.
Obyvateľstvo.
V roku 1785 mali 10 domov a 85 obyvateľov, v roku 1828 7 domov a 54 obyvateľov.

</doc>
<doc id="465872" title="Helen of Troy" url="https://sk.wikipedia.org/wiki?curid=465872">
Helen of Troy

Helen of Troy je šiesty sólový štúdiový album Johna Calea. Jeho nahrávanie prebiehalo v londýnskom štúdiu Sound Techniques potom, čo Cale dokončil záverečné práce na albume "Horses" americkej speváčky Patti Smith.
Album vyšiel v novembri 1975 ako jeho posledný vydaný vo vydavateľstve Island Records. Obsahuje aj cover skladby „Pablo Picasso“ od skupiny The Modern Lovers. Cale robil skupine producenta jej prvého albumu "The Modern Lovers", ktoré vyšlo až po vydaní tejto coververzie, v roku 1976. Pieseň „I Keep A Close Watch“ bola neskôr prenahraná a v roku 1982 vydaná na albume "Music for a New Society".
Skladby.
Všetky skladby sú napísané Johnom Caleom okrem uvedených výnimiek.

</doc>
<doc id="465919" title="Elyská katedrála" url="https://sk.wikipedia.org/wiki?curid=465919">
Elyská katedrála

Elyská katedrála, oficiálne "Katedrálny kostol Najsvätejšej trojice v Ely" ("Cathedral Church of the Holy and Undivided Trinity of Ely") je hlavný chrám Elyskej diecézy a sídlo biskupa Anglikánskej cirkvi z Ely. Katedrála sa začala stavať v roku 1083 a býva zaraďovaná medzi najpôsobivejšie stavby stredoveku.
Dejiny.
Predchádzajúce budovy.
Prvú kresťanskú stavbu na mieste dnešnej katedrály dala postaviť Etheldreda (* 603), dcéra anglosaskej kráľovnej Anny. Po rozpade svojho druhého manželstva založila v roku 673 a riadila kláštor v Ely a bola tu aj pochovaná. Predpokladá sa, že kláštor bol zbúraný po invázii Vikingov v 9. storočí. Zachoval sa len kostol, ktorý tu existoval až do jeho prestavby v 10. storočí. 
Nový benediktínsky kláštor bol na tomto mieste postavený v dobe obnovy kláštorov v roku 970, kedy boli obnovené i kláštory v Peterboroughu a Ramsey. 
Súčasná budova.
Stavba súčasnej katedrály začala v roku 1083. Pôvodný anglosaský kostol bol zbúraný a do novej katedrály boli prenesené len ostatky jeho zakladateľov. Najstaršou časťou budovy je priečna chrámová loď križujúca hlavnú chrámovú loď pod hlavnou vežou. Západná veža postavená v románskom slohu, vysoká , bola vybudovaná v rokoch 1174 až 1197 s dostavbou prístrešku v rokoch 1198 až 1215. Unikátna osemboká "Lantern Tower", široká a vysoká , bola postavená na začiatku 14. storočia a nahradila pôvodnú vežu, ktorá sa zrútila. 
Katedrála je postavená z kameňa dopraveného z Barnacku v Northamptonshire. Celková dĺžka stavby je a dĺžka hlavnej lode je , čo ju robí najdlhšou v Spojenom kráľovstve.
V roku 1539, v dobe rušenia anglických kláštorov za vlády Henricha VIII., neutrpela katedrála vážne škody, bola ale zničená hrobka Etheldredy a poškodené sochy v jej kaplnke. Katedrála bola čoskoro, v roku 1541, znovu obnovená.
V 17. storočí boli na severnej strane katedrály inštalované gotické dvere ktorých autorom je Christopher Wren.
Katedrála je používaná i v súčasnosti a obsahuje napríklad zbierku farebného skla z obdobia od 13. storočia až do súčasnosti. 

</doc>
<doc id="465929" title="TV Dajto" url="https://sk.wikipedia.org/wiki?curid=465929">
TV Dajto

TV Dajto je súkromná slovenská televízia zameraná na filmy a komédie. 
Sídli v bratislavskej mestskej časti Záhorská Bystrica a jej vysielanie začalo 20. augusta 2012. TV Dajto je členom skupiny CME a vysiela 24 hodín denne. Televízia ponúka filmy, seriály a relácie hlavne mužských divákov.
Od 24. apríla 2013 je televízia Dajto na Slovensku prístupná aj cez DVB-T (pôvodne v 1. multiplexe), po niekoľkomesačnej odmlke sa 19. júna 2017 jej vysielanie objavilo vo 4. multiplexe.
Seriály.
V zozname sa nachádzajú momentálne (august 2020) vysielané seriály.

</doc>
<doc id="466247" title="Peklo na kolesách" url="https://sk.wikipedia.org/wiki?curid=466247">
Peklo na kolesách

Peklo na kolesách (orig. "Hell on Wheels") je americký westernový dobový seriál vytvorený a produkovaný Joeom a Tonym Gaytonom. Je zasadený obdobia od roku 1865 do 1869, pričom v centre pozornosti je osada, ktorá sa pohybuje zároveň so stavbou transkontinentálnej železnice, a ktorú obyvatelia - pracovníci, zememerači, prostitútky, žoldnieri a ostatní - nazývajú „Hell on Wheels“. Hlavnou postavou je Cullen Bohannon (Anson Mount), bývalý vojak Konfederácie, ktorý pracuje ako predák na stavbe železnice a popri tom sa snaží nájsť vojakov Únie, ktorí zabili jeho ženu a syna.
Seriál vysielala americká káblová stanica AMC, kde mal seriál premiéru 6. novembra 2011. Posledná časť prvej série bola odvysielaná 15. januára 2012. Druhá séria sa vysielala od 12. augusta do 7. októbra 2012, tretia od 10. augusta do 5. októbra 2013, štvrtá séria od 2. augusta do 22. novembra 2014. Piata séria je rozdelená na 2 časti, prvých 7 epizód sa vysielalo od 18. júla do 29. augusta 2015, zvyšných 7 epizód sa vysielalo od 11. júna do 23 júla 2016, čím sa seriál uzavrel a skončil.
Na Slovensku seriál vysiela Jednotka od 10. marca 2014.
Dej.
1. séria (2011–2012).
V roku 1865 sa bývalý vojak konfederácie Cullen Bohannon (Anson Mount) vydá na západný koniec aktuálne budovanej prvej transkontinentálnej železnice za prácou a odplatou voči vojakom únie, ktorí zabili jeho ženu a syna. Cullen sa zamestná na železnici ako dozorca čiernych kopáčov, medzi ktorými je aj Elam (Common), ktorý pripravuje terén na pokladanie koľajníc. Od železničného majstra Daniela Johnsona (Ted Levine) sa Cullen dozvedá viac o smrti jeho ženy, no John tragicky zomrie skôr, než stihne vysloviť meno vraha. Thomas "Doc" Durant (Colm Meaney) zahajuje svoju "noblesnú" expanziu železnice smerom na západ, aby dokončil transkonintálnu trasu. Lily Bell (Dominique McElligott) sprevádza svojho chorľavého manžela a Roberta (Robert Moloney), ktorý pracuje pre železnicu ako zememerač. Zabijú ho však indiáni z kmeňa Cheyenne a Lily sa musí vyrovnať s tým, že je vdova na cudzej pôde. Reverend Nathaniel Cole (Tom Noonan) pokrstí indiána z kmeňa Cheyenne Josepha Black Moona (Eddie Spears) a zoberie si ho do opatery do kostola. Prvá séria končí, keď Bohannon zabije muža, o ktorom si myslel, že je zodpovedný za znásilnenie a smrť jeho ženy, no dozvie sa, že ten muž tam vtedy nebol.
2. séria (2012).
Bohannon sa snaží znovu nájsť sám seba, zatiaľ čo pracuje na západne expanzii železnice pod vedením Duranta. Bohannon sa pridá ku gangu lupičov vlakov, no dostane sa do väzby armády únie. Durantovi sa podarí udeli mu milosť. Výstavba železnice sadostane do oblasti Sioux, kde Swede a oklamaný Reverend Cole pomôžu domorodým indiánom zaútočiť na železnicu. Lily Bell sa snaží získať kontrolu nad železnicou a pošle Durantove účtovné denníky vláde. Armádni dôstojníci doraza do mesta, na ktoré vak zaútočili indiáni.
3. séria (2013).
Bohannon zanechá svoju pomstu a začne bojovať s Durantom o kontrolu nad železnicou. Eve sa narodí dieťa, ktoré splodila ešte počas jej manželstva s Gregorym Toolom, no Elam ju požiada o ruku. Swede sa pridá k rodine, ktorá putuje do fiktívnej usadlosti Fort Smith a neskôr odhalí svoju skutočnú povahu.
4. séria (2014).
Medzi vládou, obchodníkmi, rančermi, osadníkmi a železnicou začínajú vznikať konflikty, keď všeci začnú bojovať o kontrolu nad Cheyenne vo Wyomingu, ktoré je najdôležitejším železničným uzlom roku 1867. Medzitým železnica postupuje na západ a Bohannon sa znovu stane manželom a otcom.
5. séria (2015–2016).
Bohannon sa zamestná v železnici v Kalifornii, ktorú stavajú smerom na východ skrz vrchy Sierra Nevada. Spriatelí sa s čínskymi robotníkmi, medzi ktorými je aj Mei, žena prestrojená za muža menom Fong. Prezident Ulysses S. Grant medzitým zvyšuje rivalitu medzi dvoma železničnými spoločnosťami, čo ešte viac komplikuje Durantova skorumpovanosť.

</doc>
<doc id="466340" title="Bohušovci" url="https://sk.wikipedia.org/wiki?curid=466340">
Bohušovci

Bohušovci (staršie tiež "Bohuss, Bohus" alebo "Bohusch") je starý uhorský šľachtický rod, ktorý odvodzuje svoj pôvod od Behara, syna Samuela, ktorému roku 1231 daroval kráľ Ondrej II. za preukázanie služieb na Zvolenskom zámku lesnaté neosídlené územie na Liptove. Sídlo boli Liptovské Beharovce v Liptovskej stolici. Odtiaľ sa rozšíril do Peštianskej stolice, Zvolenskej, Spišskej, Aradskej, Čongrádskej, Nitrianskej a Novohradskej. 
Dejiny rodu.
Bohušovci svoj pôvod odvodzujú od Behara, syna Samuela, ktorému roku 1231 daroval kráľ Ondrej II. za preukázanie istých služieb, lesnaté neosídlené územie na Liptove. Pôvodná darovacia listina sa nezachovala, len jej potvrdenie kráľom Belom IV. z roku 1262, ktorú panovník vydáva na žiadosť Beharových synov Dionisia, Petra, Voislaua a Sebastiana, ktorí v tomto období vystupujú už ako liptovskí šľachtici. Potvrdenie darovacej listiny si vyžadovali pravdepodobne susedské majetkové spory, ktoré však pretrvávali aj v nasledujúcom období. K zmiereniu došlo až niekedy pred rokom 1283, o čom svedčí aj konkordačná listina liptovského dvorského župana Klementa. Na už spomenutý majetok získala neskôr rodina aj ďalšie listiny, ktoré rod vo vlastníctve opätovne potvrdzovali. V roku 1295 turčiansky konvent vydal svedectvo o vyrovnaní sporu medzi synmi Behara z Liptova a obcou Váralja (Podhradie) o akýsi kus pozemku. Pri opisovaní hraníc tejto pôdy sa už po prvý raz spomínajú dnešné Liptovské Beharovce (Curia Behar), teda obec, ktorú možno považovať za akúsi kolísku rodiny. Podľa súpisu šľachty z roku 1754/55 žili Bohušovci okrem Liptovskej župy, aj vo Zvolenskej, Spišskej, Nitrianskej, Novohradskej, Aradskej a ďalších. V roku 1755 dala Mária Terézia Bohušovcom nový erb a v roku 1894 Žigmund, Štefan a Ladislav Bohuš boli povýšený do stavu baróna. Pri dokazovaní svojho šľachtictva sa však odvolávajú na svoj pôvod z Liptovských Beharoviec. Z "rodinnej kolísky", Liptovskej stolici sa časom jednotlivý členovia rodu odsťahovali a roztratili po svete. Dnes žije okrem nástupníckych štátov bývalého Uhorska mnoho Bohušovcov v Poľsku, Česku, USA a iných krajinách.
Známi príslušníci rodu.
Medzi najvýznamnejších členov rodu patrili:
Behárovská ("Behárfalva") vetva.
Táto vetva je najstaršou súčasťou rodiny a prefix "behár" vyvinul do rôznych foriem.
Významní členovia vetvy: 
Vetva Petöfi ("Petöfalva").
Táto vetva patrila medzi významné evanjelické šľachtické rody v 16. až 19. storočí. Jej príslušníci sa usadili v malej obci Horná Peťová (niekedy len Peťová), ktorej názov používali až do 19. storočia aj ako prídomok v tvare "de Felsö Petöfalva". Neskôr príslušníci tejto vetvy rodu pôsobili hlavne v Banskej Bystrici a jej okolí, v mestečku Radvaň a v blízkej obci Kráľová. Od prvej polovice 17. storočia boli Bohušovci spolu patrónmi evanjelickej farnosti a dobre fungujúcej farskej školy v Radvani, kde pôsobil a je pochovaný Andrej Sládkovič.

</doc>
<doc id="466381" title="Behar" url="https://sk.wikipedia.org/wiki?curid=466381">
Behar

Behar bol liptovský šľachtic, od ktorého odvodzuje svoj pôvod šľachtický rod Bohušovcov.
V roku 1231 uhorský kráľ Ondrej II. vo Zvolene po zvážení všetkých preukázaných služieb daroval Beharovi, synovi Samuela, v Liptove zem v rozsahu šiestich popluží, vyčlenenú z majetku Bobrovca (Bobrouck) a Bobrovčeka (Hodos). Meno Behara vo význame Posol poukazuje na charakter spomínaných služieb.
Na darovanom území si Behar čoskoro postavil kúriu, okolo ktorej jeho synovia neskôr vybudovali zemiansku osadu (dnes Liptovské) Beharovce. Už v roku 1262 si Beharovi synovia Dionýz, Peter, Vojslav a Sebastián, vystupujúci už ako liptovskí šľachtici, dali od Bela IV. potvrdiť pôvodnú donáciu z roku 1231 pre ich otca. Vyžadovali si to zrejme susedské majetkové spory, ktoré však po tomto roku pretrvávali aj naďalej. Až niekedy pred rokom 1283 došlo k zmiereniu, o čom liptovský dvorský župan Klement vydal v uvedenom roku konkordačnú listinu. Za Beharovcov pritom vystupoval ďalší Beharov syn Michal, ktorý sa v roku 1262 ešte nespomína. S ďalším Beharovým potomkom sa stretávame až v roku 1314, kedy magister Donč daroval Omodejovi, synovi Behara, akúsi zem, vyčlenenú zo zeme ľudí z Liptovského Trnovca. Títo šiesti Beharovi synovia – Dionýz, Peter, Vojslav, Sebastián, Michal a Omodej – sa tak stali zakladateľmi šľachtickej rodiny z Beharoviec.
Listiny.
Donácia kráľa Ondreja II..
"„Ondrej, z Božej milosti kráľ Uhorska, všetkých v prítomnosti a budúcnosti touto predloženou listinou zdraví a želá všetko dobré. Na všeobecnú známosť ako v prítomnosti, tak v budúcnosti, dávame obsahom tejto listiny na vedomie, že náš spoľahlivosťou a službou známy Behar, syn Semela, vo Zvolene žijúci, nám poctivú službu poskytoval a preto v zemi Bobr{ovec} a Bobrovecek v liptovskej zemi šesť popluží jemu a jeho potomkom, ktoré môže dediť a na základe dedičského práva neustále držať vo vlastníctve, skrz nášho verného Bunu, syna Narada {nášho ministeriála} v Liptove, osobne {pri}deľujeme. Prvá hranica tejto zeme začína pri spojení potôčika, kde sa nachádza krovisko zvané {Buz}bukur a odtiaľ mierne {postupuje dopredu ku svahu smerom k severu} a blíži sa ku starej ceste, blízko ktorej sa nachádza skupina stromov zvaných sumbukfa, tam je hranica, a odtiaľ sa pridržuje severnej strany {a prechádza} cez ten istý svah ku trom lesíkom, z ktorých zostupuje {...}, kde vedľa senníku je hranica. Odtiaľ postupuje po hornom svahu na východ, kde sa nachádza studnička pred hranicou, odtiaľ sa uberá ku hranici {...}, odtiaľ sa uberá k riečke, zvanou {...}ký potok a pozdĺž tohto potoka zostupuje dole až k miestu, kde sa nachádzajú dva stromy zvané sumurkfa, pri tých stromoch uhýba na juh {a postupuje} ku svahu, tam je hranica, a odtiaľ zostupuje vedľa zeme ľudu dediny Bobrovec, pokračuje k ceste, ktorá sa tiahne okolo uvedenej zeme až k prvej hranici. Aby však táto naša donácia bola neustále v platnosti držaná, na prítomné povolenie dvojitú pečať našu pre ochranu pripojujeme. Datované roku Pána 1231, kraľovania nášho roku 28.“"
Listina kráľa Belu IV..
"„Belo, Z Božej milosti kráľ Uhorska, Dalmácie, Chorvátska, Ramy, Srbska, Halíča, Vladimírska a Kumánska, všetkých Kristovi verných prostredníctvom tejto listiny zdravíme v pravde Spasiteľa. Pretože skrz listinu sa trvalým stáva vec meniacej sa pamäti, preto toto polichotenie prítomné ako budúcu listinu ceníme verejne a preto predstúpili pred nás Dionýz, Peter, Vojslav a Sebastián, synovia Behara, šľachtici z Liptova, predložiac nám privilégium najdrahšieho nášho otca, aby sme ho preskúmali a ctené privilégium potvrdili... My sme preskúmali uvedené privilégium nášho najdrahšieho otca, podrobne, nezaujate, všetky jeho časti dvakrát, podľa práva a tiež zákonne bolo rozhodnuté slovo od slova tomu istému Dionýzovi a jeho bratom, z moci súčasnej potvrdiť. Datované rukou magistra Farchasia, albanského prepošta, v sieni našej podkancelárie, nami obľúbeného a poctivého, roku Pána 1262, kraľovania nášho roku dvadsiateho siedmeho.“"

</doc>
<doc id="466754" title="Železničná stanica Nové Zámky" url="https://sk.wikipedia.org/wiki?curid=466754">
Železničná stanica Nové Zámky

Železničná stanica Nové Zámky je hlavná železničná stanica v Nových Zámkoch.　 
Mesto bolo na železnicu napojené v roku 1850, kedy bola sprevádzkovaná trať medzi Bratislavou a Štúrovom. Vybudovaním tratí do Komáromu, Prievidze, Zvolena a Zlatých Moraviec vznikol dôležitý dopravný uzol, cez ktorý prechádza okrem dopravy na Budapešť aj prevažná časť dopravy na stredné Slovensko. 
Postupne tu bolo vybudovaných 10 koľají, 4 nástupišťa a technické i personálne zázemie pre železničný uzol nadregionálneho významu. Kľúčové trate sú dvojkoľajné a elektrifikované, trate do Komárna a (od Šurian aj) Zlatých Moraviec sú jednokoľajné a neelektrifikované. 

</doc>
<doc id="467532" title="Halide Edib Adıvarová" url="https://sk.wikipedia.org/wiki?curid=467532">
Halide Edib Adıvarová

Halide Edib Adıvarová (* 1884, Istanbul – † 9. január 1964, Istanbul) bola turecká spisovateľka, píšuca turecky a anglicky. Jej tvorba bola ovplyvnená anglickou a americkou literatúrou.
Životopis.
Pôvodne bola blízkou spolupracovníčkou Mustafu Kemala Atatürka, zakladateľa moderného Turecka, no pre názorové nezhody nakoniec i s manželom v roku 1923 emigrovala. Po jeho smrti sa vrátila domov a pôsobila ako profesorka anglickej literatúry na Istanbulskej univerzite.
Dielo.
Je autorka 23 románov, 3 poviedkových zbierok, divadelnej hry a 5-dielnej autobiografie. Jej najvýznamnejším dielom je román "Clown and his Daughter" (Klaun a jeho dcéra, 1935; slovensky doteraz nevyšlo) z prostredia jednej zo štvrtí Istanbulu pred koncom Osmanskej ríše.

</doc>
<doc id="467557" title="Zoznam austrálskych panovníkov" url="https://sk.wikipedia.org/wiki?curid=467557">
Zoznam austrálskych panovníkov

1. januára 1901 (po desiatich rokoch plánovania, porad a hlasovaní) vzniká "nezávislá" federácia Austrálske spoločenstvo ako britské domínium. Išlo o autonómny polonezávislý štát, pod vládou britského kráľa, ktorý je od tej doby zároveň kráľ (ovná) Austrálie ("King of Australia / Queen of Australia "). V roku 1931 prijal britský parlament Westminsterský štatút, podľa ktorého sa Austrália stala úplne nezávislým kráľovstvom so spoločným panovníkom s Veľkou Britániou. Austrália prijala Westminsterský štatút až v roku 1942 (a to retrospektívne k 3. septembra 1939, keď začala druhá svetová vojna). Tzv. Australia Act z roku 1986 definitívne odstránil ostatné ústavné väzby na Veľkú Britániu okrem spoločného panovníka (personálna únia).
Austrálsky panovník je v Austrálii zastupovaný austrálskym generálnym guvernérom.

</doc>
<doc id="467662" title="Rio Ave F.C." url="https://sk.wikipedia.org/wiki?curid=467662">
Rio Ave F.C.

Rio Ave Futebol Clube, tiež známy ako Rio Ave, je portugalský futbalový klub sídliaci v 30-tisícovom meste Vila do Conde, na severe krajiny. Bol založený v roku 1939 a čoskoro získal prezývku "Rio Grande". Klub momentálne (február 2013) hrá najvyššiu portugalskú súťaž Primeira Liga.
Domáce zápasy hráva na štadióne Estádio do Rio Ave, ktorý má kapacitu 12 815 miest.
Hlavnými farbami klubu sú červená, zelená a čierna.
Najväčším úspechom je účasť vo finále Portugalského pohára, do ktorého sa prebojoval v sezóne 1983-84, avšak prehral v ňom s klubom FC Porto. Najväčším ligovým úspechom je 5. miesto zo sezóny 1981-82. 
Káder mužstva.
 

</doc>
<doc id="467705" title="Treska v majonéze" url="https://sk.wikipedia.org/wiki?curid=467705">
Treska v majonéze

Treska v majonéze je tradičné slovenské jedlo. Pripravuje sa z tresky, zo zeleniny, z octu a majonézy. 
História tresky v majonéze sa začala písať v 40. rokoch v Bratislave v Zimnom prístave, keď dvojica obchodníkov Dr. Alexander Virsík, Dr. Dvořáček a dvaja nemenovaní štátni zamestnanci - títo iba ako finanční podielnici (pretože nemohli oficiálne podnikať), založili spoločnosť Ryba, ktorá dovážala ryby, bola zároveň octárňou a špecializovala sa aj na spracovanie zeleniny. V roku 1946 firma otvorila závod v Košiciach, v rokoch 19461947 dva závody tvorili 70 % celkovej produkcie na Slovensku. V roku 1949 bol k Rybe pričlenený aj znárodnený závod v Žiline, ktorý tu už fungoval od roku 1924.
Vznik tresky v majonéze súvisí so zníženým odbytom rýb na Slovensku v 50. rokoch, čo bolo spôsobené vysokou cenou dovážanej suroviny a životnou úrovňou Slovákov. Firma Ryba sa preto pokúšala vytvoriť chutný šalát s využitím tresky a majonézy. Pôvodnú receptúru šalátu vymyslel bratislavský kuchár a cukrár Július Boško (19182002), pôvodom z Nového Mesta nad Váhom, na objednávku od národného podniku Ryba. Prvé zmienky o výrobe tresky v majonéze pochádzajú z roku 1954, pričom sa začala vyrábať vo všetkých závodoch národného podniku Ryba, teda v Žiline, v Bratislave a v Košiciach. V tomto období sa treska v majonéze nazýva treska v remuláde. Treska sa za komunistického režimu predávala viacmenej výhradne na Slovensku, v Česku len v Ostrave, kde si ju vyžiadali miestni Slováci, ktorí pracovali v ostravských baniach.
Mýtus o tom, že Július Boško bol Košičan, pochádza z reklamnej kampane Veľký Tresko. V skutočnosti Július Boško nemal s Košicami nič spoločné.
V 90. rokoch dochádza k poklesu obsahu rybieho mäsa v treske v majonéze. Tento negatívny jav zmenila ako prvá Ryba Žilina. V roku 2001 sa začala vyrábať v Ryba Žilina Treska v majonéze Exklusiv opäť s vyšším obsahom mäsa (45 % podiel vareného mäsa).
Vzhľadom, chuťou aj konzistenciou sa treske v majonéze podobá rybacia nátierka Rillettes (de poisson). Do tej sa však nepoužíva majonéza, ale ingrediencie, ktorých základom je zvyčajne jogurt alebo fromage blanc, zriedkavo sa používa remuláda (s horčicou, nie vaječným žĺtkom, ktorý je v majonéze). Servíruje sa odlišne, pretože sa nepovažuje za šalát ale práve za nátierku. 
Treska v majonéze na Slovensku.
Firmu Ryba štát v roku 1948 znárodnil a pričlenil pod podnik Ryběna Praha. V rokoch 19711972, po tom, ako vznikol Slovenský mraziarenský a rybný priemysel, pridelili pod jeho strechu i bývalú Rybu. Tá mala v tom čase pobočné závody v Košiciach a už aj v Žiline. Každá pobočka pokračovala vo výrobe tresky v majonéze podľa rovnakej receptúry, až na maličké rozdiely. V roku 1992 bol pôvodný podnik sprivatizovaný a podniky Ryba Bratislava, Ryba Košice a Ryba Žilina začali fungovať samostatne. V súčasnosti pôsobia na trhu už iba RYBA Košice a RYBA Žilina ako nezávislé, ekonomicky samostatné subjekty. Ide výlučne o slovenské podniky.

</doc>
<doc id="467718" title="Horúca krv" url="https://sk.wikipedia.org/wiki?curid=467718">
Horúca krv

Horúca krv je slovenský televízny seriál, ktorý vysielala TV Markíza od 21. augusta 2012 v utorok až štvrtok o 21:40 hod.
Druhá séria sa vysielala od roku 2013 v utorok a štvrtok, o 21:30 hod. Seriál sa kvôli nízkej sledovanosti skončil 2. sériou.
Dej.
Tomáš Lipanský bol nespravodlivo odsúdený za vraždu, ktorú nespáchal. Jeho manželka sa od neho odvrátila. Jeho rodina mu nepomohla. Ukrýva totiž tajomstvo – skutočného vraha.
Tomáš sa po návrate z väzenia musí vyrovnať s tým, že prišiel o všetko, na čom mu záležalo. O ženu, dieťa, česť a dobré vzťahy s vlastnou rodinou. V dedine je outsiderom s nálepkou „vrah“.
Musí očistiť svoje meno, objaviť pravdu o vražde a hlavne znovu získať milovanú manželku a syna.
Dve silné rodiny - Lipanskí a Matúšovi majú na začiatku seriálu veľmi dobrý a korektný vzťah, ktorý je navyše spečatený manželstvom ich detí, Tomáša a Hany. Nezmieriteľne ich však rozdelí vražda Juraja Matúša, brata Hany. Priateľstvo a láska sa menia na nenávisť a odsúdenie. Tomášova snaha získať späť Hanu a syna je zároveň i cestou k zmiereniu oboch rodín, ktoré sú prepojené viac, ako tušia. Horúca krv je príbehom, na konci ktorého je odpustenie. Ale kým ho postavy budú schopné dosiahnuť, budú vo vleku emócií, vášní, intríg a pocitu viny.
Dej seriálu je zasadený na vidiek, pretože pripútanosť postáv k pôde, určitá drsnosť a zemitosť dávajú i vášni a nenávisti inú podobu. Život je k týmto ľuďom tvrdý, preto sú tvrdí i oni. A o čo sú tvrdší, o to viac potrebujú a hľadajú lásku.

</doc>
<doc id="467826" title="Návrat Temného rytiera" url="https://sk.wikipedia.org/wiki?curid=467826">
Návrat Temného rytiera

Návrat Temného rytiera je akčný film režiséra Christophera Nolana a záverečný diel trilógie o Batmanovi. Autorom príbehu je David S. Goyer a na scenári k filmu sa okrem Christophera Nolana podieľal aj jeho mladší brat Jonathan Nolan. Film je založený na komiksovej postave Batmana (DC Comics) a je pokračovaním predošlých filmov "Batman začína" (Batman Begins, 2005), "Temný rytier" (The Dark Knight, 2008) a je zároveň vyvrcholením celej Nolanovej trilógie o Batmanovi. K hercom (postavám) známym z predošlých dielov, Christian Bale (Bruce Wayne/Batman), Michael Caine (Alfred Pennyworth), Gary Oldman (James Gordon) a Morgan Freeman (Lucius Fox) pribudli Anne Hathaway ako Catwoman a Tom Hardy ako žoldnier Bane, ktorého cieľom je zničiť Gotham City. Práve Bane a jeho hrozba pre mesto prinútia Bruca Wayna zanechať dôchodok a stať sa opäť Batmanom. Tentokrát to ale bude mať Batman omnoho náročnejšie ako v predošlých dieloch.
Christopher Nolan spočiatku váhal o návrate k sérii ale po objavení správnej dejovej línie so svojím bratom Jonathanom a Davidom Goyerom zmenil názor. Nolan čerpal inšpiráciu z komiksov Knightfall (1993), The Dark Knight Returns (1986) a No Man's Land (1999), ktoré mali spoločného antihrdinu - Bana. Natáčanie prebiehalo na rôznych miestach, vrátane Indie, Londýnu, Nottinghamu, Glasgowu, Los Angeles, New Yorku, Newarku alebo Pittsburghu.

</doc>
<doc id="467904" title="Associação Académica de Coimbra – O.A.F." url="https://sk.wikipedia.org/wiki?curid=467904">
Associação Académica de Coimbra – O.A.F.

Académica de Coimbra je profesionálny portugalský futbalový klub sídliaci v meste Coimbra, ktoré leží v centrálnej časti krajiny. Bol založený miestnymi študentmi univerzity v roku 1876, keď sa spojili dva miestne kluby Clube Atlético de Coimbra (založený v roku 1861) a Academia Dramática (založený v roku 1837). Jeho pôsobenie na profesionálnej úrovni sa datuje do obdobia 70tych až 80tych rokov 20. storočia, keď dosiahol futbal v Portugalsku profesionálnu úroveň. Napriek tomu patrí medzi najstaršie športové inštitúcie v krajine a tvrdí že má po kluboch FC Porto, Benfica Lisabon a Sporting CP štvrtú najväčšiu fanúšikovskú základňu. Klub má tiež miestne tímy v športových odvetviach ako je rugby, volejbal alebo futsal.
Domáce zápasy hráva na štadióne Estádio Cidade de Coimbra, ktorý má kapacitu 30 210 miest. Štadión bol dejiskom ME vo futbale 2004, keď sa tu uskutočnili 2 zápasy skupiny B.
Tradičnými farbami klubu je čierna a biela, ktorá je odvodená od farieb študentského oblečenia noseného na miestnej univerzite.
Najväčším úspechom klubu je 2-násobné víťazstvo v Portugalskom pohári. 

</doc>
<doc id="467927" title="HŠK Zrinjski Mostar" url="https://sk.wikipedia.org/wiki?curid=467927">
HŠK Zrinjski Mostar

HŠK Zrinjski Mostar je bosniansky futbalový klub sídliaci v meste Mostar. Bol založený v roku 1905 chorvátskou mládežou vedenou profesorom Kuštrebom. Klub je podporovaný chorvátskym obyvateľstvom mesta a chorvátsky symbol je aj súčasťou znaku klubu. V rokoch 1945-1992 mal zakázanú činnosť kvôli nacionalistickému zázemiu. Jeho činnosť bola obnovená až po rozpade Juhoslávie a vzniku Bosny a Hercegoviny v roku 1992. Je najstarším klubom v krajine a momentálne (február 2013) hrá najvyššiu domácu súťaž Premier League. Zrinjski Mostar má tiež tímy v basketbale, hádzanej a boxe.
Domáce zápasy hráva na štadióne Bijeli Brijeg Stadium, ktorý má kapacitu 25 000 miest. Štadión bol postavený v roku 1971 a až do roku 1991 bol využívaný mestským rivalom FK Velež Mostar. V 70tych a 80tych prilákal na niektoré zápasy až 35 000 fanúšikov. Štadión je druhým najväčším v krajine.
Hlavnými farbami klubu sú červená a biela.
Fanúšikovia klubu sú prezývaní "Ultras" a fanklub bol založený v roku 1994.
Najväčším úspechom je 2-násobný majstrovský titul a tiež dokázal raz vyhrať pohár Bosny a Hercegoviny.
Káder mužstva.
 

</doc>
<doc id="470640" title="Gravity Falls" url="https://sk.wikipedia.org/wiki?curid=470640">
Gravity Falls

Gravity Falls je americký animovaný seriál vysielaný na detskej televíznej stanici Disney Channel. Seriál vytvoril Alex Hirsch (bývalý scenárista Disneyho seriálu "Rybičky"). Pilotná časť bola odvysielaná na americkom Disney Channel 15. júna 2012, na jeho českej verzii 20. októbra 2012. Premiéra seriálu bola odvysielaná na americkom Disney Channel 19. júna 2012 a na jeho českej verzii 10. novembra 2012. Seriál sleduje osudy a dobrodružstvá dvojčiat Dippera a Mabel, ktorí trávia prázdniny u Zlejdu Stana v Tajomnej chyži v Gravity Falls v Oregone. V súčasnosti beží seriál v reprízach každý deň o 18:30 na českom Disney Channel.
Dej.
Dvanásťročné dvojčatá Mabel a Dipper Pinesové túžiace po záhadách sa k nim dostali nečakane. Rodičia ich na prázdniny poslali k prastrýkovi Stanovi, ktorý má prezývku "Zlejda" Stan. Ten žije v mestečku Gravity Falls v Oregone. "Zlejda" Stan vlastní „Tajomnú chyžu“, ktorá je vlastne najbizarnejšie múzeum na svete. Mestečko je plné nevyriešených záhad, do ktorých sa odvážna a potrhlá Mabel s radosťou púšťa a trochu bojazlivý ale dosť múdry Dipper väčšinou práce za Mabel dokončí a záhadu vyrieši.
Šifry.
V seriáli je možné nájsť veľké množstvo šifier. Tu je ich zoznam:
Denník 3.
V seriáli zastávajú veľkú úlohu 3 denníky, vďaka ktorým Dipper zisťuje podivné veci o mestečku (konkrétne Denník 3). Napísal ich Stanford Pines predtým, ako bol vtiahnutý do portálu.
Denník 3 vyšiel ako kniha (v angličtine) 26. júla 2016 a 13. júna 2017 vyšla jeho špeciálna edícia. Normálna kniha obsahuje 288 stránok, v ktorých sú aj tie, ktoré je možné vidieť v seriáli. V špeciálnej edícii je pridaných viac stránok a obsahuje neviditeľný atrament (presne ako v seriáli) aj so špeciálnou baterkou na pozeranie. Taktiež sú nalepené fotky, ktoré sa dajú odkrývať.
Krátke epizódy.
Okrem normálnych epizód existujú aj krátke epizódy. Celkovo vyšlo 5 sérii: Dipperov sprievodca záhadami, Mabelin životný radca, Opravujeme so Soosom, TV Kraťasy "(český názov)", Mabelin denníček. Majú okolo 2 až 3 minút.

</doc>
<doc id="472026" title="Kategoria Superiore" url="https://sk.wikipedia.org/wiki?curid=472026">
Kategoria Superiore

Kategoria Superiore je najvyššia profesionálna futbalová liga v Albánsku. Bola založená 6. júna 1930 pod názvom "Kategoria e Parë" (First Division). Pri založení mala 6 účastníkov, momentálne ich je 14; počet účastníkov v lige sa už niekoľkokrát menil. V sezóne 1998-99 ich bolo 16, v rokoch 1999-00 bol počet znížený na 14, v sezóne 2006-07 opäť znížený na 12 a v sezóne 2012/13 sa opäť rozrástol na 14 tímov. 
Najúspešnejším klubom je KF Tirana, ktorá dokázala v minulosti získať 24 titulov. Po ňom nasledujú ďalšie 2 kluby z hlavného mesta Dinamo s celkovými 18 titulmi a Partizani s celkovými 15 titulmi. Mimo týchto troch majstrovský titul získalo ešte 5 iných klubov.

</doc>
<doc id="473550" title="Troyes AC" url="https://sk.wikipedia.org/wiki?curid=473550">
Troyes AC

Espérance Sportive Troyes je francúzsky futbalový klub sídliaci v meste Troyes. Bol oficiálne založený v roku 1986 avšak jeho história je podstatne staršia. Prvý klub v meste Troyes bol založený v roku 1900 pod názvom "Union Sportive Troyenne" (UST). V roku 1931 sa spojil s miestnym "AS Savinienne" a vytvorili klub "Sportive Troyenne et Savinienne" (ASTS), ktorý sa stal profesionálnym klubom v roku 1935. Začal súťažiť v Ligue 2 a v sezóne 1954/55 postúpil do najvyššej domácej súťaže. Toto obdobie sa datuje medzi najúspešnejšie v jeho histórii. Začiatkom 60tych rokov začal klub upadať kvôli finančným problémom až zanikol úplne. V roku 1967 vznikol nový klub "Omnisports Troyes", ktorý začiatkom 70tych rokov úspešne hral v prvej lige, avšak v roku 1978 sa opäť dostal do krízy a pôsobenie ukončil. Tretia éra začala na prelome 80tych rokov, keď sa začala snaha o vytvorenie nového klubu. Došlo k spojeniu s Troyes Aube Champagne (ATAC), ktorý sa dokázal prepracovať zo 6. najvyššej divízie až do Ligue 1, ktorú hráva aj momentálne. 
Domáce zápasy hráva na štadióne Stade de l'Aube, ktorý má kapacitu 21 684 divákov.
Tradičnými farbami klubu sú modrá a biela.
Najväčším úspechom klubu je účasť vo finále Francúzskeho pohára a v roku 2001 titul v Pohári Intertoto. 
Súpiska 2012 – 2013.
 

</doc>
<doc id="473554" title="Adam Žampa" url="https://sk.wikipedia.org/wiki?curid=473554">
Adam Žampa

Adam Žampa (* 13. september 1990) je slovenský reprezentant v zjazdovom lyžovaní.
Osobný život.
Pochádza z Vysokých Tatier a už od narodenia býva v Starom Smokovci.
Už odmalička ho trénuje otec Tomáš Žampa.
Jeho mladší brat Andreas sa tiež venuje zjazdovému lyžovaniu na vrcholovej úrovni. 
Kariéra.
Adamov zatiaľ najväčší úspech je 5. miesto v super-kombinácií a 6. miesto v slalome, ktoré zajazdil na zimných olympijských hrách v Soči 2014, kde sa mu podarilo v oboch disciplínach vyhrať druhé kolá a zajazdiť tak najlepší čas spomedzi všetkých súťažiacich. V sezóne 2014/2015 patrí medzi jeho najlepšie výsledky 7. miesto z rakúskeho Kitzbühelu v super-kombinácií a tiež 1. miesto v európskom pohári v disciplíne obrovský slalom v domácom stredisku Jasná. 
V sezóne 2012/13 zaznamenal svoj najväčší úspech medzi seniormi. 28. októbra 2012 obsadil 9. miesto v obrovskom slalome v rakúskom Söldene. Výborne reprezentoval aj na majstrovstvách sveta v rakúskom Schladmingu, kde obsadil 17. miesto v obrovskom slalome. V slalome obsadil 15. miesto, keď v druhom kole zaznamenal najrýchlejší čas zo všetkých účastníkov kola.
V januári 2018 bola potvrdená jeho účasť na Zimných olympijských hrách 2018 v kórejskom Pchjongčchangu.

</doc>
<doc id="473577" title="Institut d’études politiques de Paris" url="https://sk.wikipedia.org/wiki?curid=473577">
Institut d’études politiques de Paris

Institut d’études politiques de Paris (doslova "Parížsky inštitút politických vied"), známy aj ako Sciences Po, je parížska vysoká škola so zameraním na spoločenské vedy. 
Založená bola v roku 1872 ako École libre des sciences politiques skupinou francúzskych intelektuálov, politikov a obchodníkov na čele s Émilom Boutmym. Nachádza sa v 7. parížskom obvode v bezprostrednej blízkosti bulváru Saint-Germain. Dnes má povesť jednej z najprestížnejších vzdelávacích inštitúcií v oblastiach politických vied, medzinárodných vzťahov, práva a ekonómie na svete a je hodnotená ako najlepšia vysoká škola vo svojom odbore v Európe. 
Známi absolventi.
Medzi absolventov školy patrí veľké množstvo slávnych francúzskych aj zahraničných osobností, s výnimkou Charlesa de Gaulla a Valéryho Giscard d’Estainga tu študovali všetci francúzski prezidenti 5. republiky – Georges Pompidou, François Mitterrand, Jacques Chirac, Nicolas Sarkozy (štúdium nedokončil), François Hollande a Emmanuel Macron, predsedovia vlád François Fillon, Dominique de Villepin, Jean-Pierre Raffarin ai., bývalý generálny tajomník OSN Butrus Butrus-Ghálí, monacké knieža Rainier III., bývalý generálny riaditeľ Medzinárodného menového fondu Dominique Strauss-Kahn, politológ Jacques Rupnik či spisovateľ Marcel Proust. Na škole študoval aj druhý česko-slovenský prezident Edvard Beneš a prvý česko-slovenský premiér Karel Kramář.

</doc>
<doc id="473620" title="Letecké výcvikové a vzdelávacie centrum" url="https://sk.wikipedia.org/wiki?curid=473620">
Letecké výcvikové a vzdelávacie centrum

Letecké výcvikové a vzdelávacie centrum (LVVC) je centrom vzdelávania a výcviku v civilnom letectve. Centrum je držiteľom osvedčenia o schválení organizácie letového výcviku FTO - SK/01 a spĺňa po všetkých stránkach požiadavky predpisu JAR–FCL 1, kladené na vykonávanie výcviku v schválených kurzoch. V úzkej spolupráci s Katedrou leteckej dopravy (KLD) Žilinskej univerzity v Žiline spoločne zabezpečuje teoretický výcvik budúcich pilotov až do úrovne "frozen ATPL" (dopravného pilota).
Hlavným poslaním LVVC je poskytovanie praktického a teoretického leteckého výcviku pre poslucháčov študijného odboru letecká doprava, ako aj pre ďalších záujemcov o pilotný výcvik zo Slovenska, Česka a cudziny.
Vyššie uvedené činnosti zabezpečuje LVVC Žilinskej univerzity v súlade s jej štatútom, leteckým zákonom, leteckými predpismi a prevádzkovou príručkou LVVC.
História a výcvik pilotov.
Katedra leteckej dopravy poskytovala letecký výcvik od roku 1962, kedy vznikol odbor "Prevádzka a ekonomika leteckej dopravy". V počiatkoch sa výcvik poskytoval študentom prostredníctvom Zväzarmu v rozsahu športového pilota. V roku 1975 Ministerstvo školstva schválilo študijný odbor Pilot - inžinier a Vysoká škola dopravy a spojov sa stala samostatným leteckým prevádzkovateľom, ktorá začala zabezpečovať výcvik obchodných pilotov na letisku Žilina. Spočiatku bola kvalifikácia obchodného pilota získavaná v rámci 5-ročného inžinierskeho štúdia. Od roku 1992 z dôvodu zmenených finančných tokov na Žilinskej univerzite je výcvik poskytovaný v rámci celoživotného vzdelávania. V roku 2002 bol schválený a akreditovaný odbor Profesionálny pilot. Študijný plán uvedeného odboru bol koncipovaný a postupne doplnený tak, že v súčasnosti spĺňa požiadavky predpisu JAR - FCL 1.
V roku 2002 odčlenením leteckého výcviku od Katedry leteckej dopravy vzniklo Letecké výcvikové a vzdelávacie centrum Žilinskej univerzity, ktoré prevzalo úlohy praktického výcviku lietajúceho personálu v civilnom letectve. Spoločne s Katedrou leteckej dopravy realizujú výchovu lietajúceho personálu v civilnom letectve.
Žilinská univerzita v Žiline vychováva už niekoľko desiatok rokov kvalitných profesionálnych pilotov pod vedením kvalifikovaných inštruktorov teoretickej i praktickej prípravy.
Do dnešnej doby boli vo výcviku nalietané tisíce letových hodín, vyškolených stovky obchodných pilotov a obchodných pilotov s kvalifikáciou IR. Väčšina absolventov sa uplatnila v leteckých spoločnostiach v rámci Slovenska a Česka, ale aj iných krajín.
Flotila.
Simulátory

</doc>
<doc id="473669" title="United States Armed Forces" url="https://sk.wikipedia.org/wiki?curid=473669">
United States Armed Forces

United States Armed Forces (doslova: "Ozbrojené sily Spojených štátov") tvorí šesť zložiek: armáda, vzdušné sily, vojenské námorníctvo, námorná pechota, vesmírne sily a pobrežná stráž. V službe je približne 1 281 900 aktívnych príslušníkov a 811 000 rezervistov. Ozbrojené sily USA operujú s najväčším rozpočtom na svete – Spojené štáty vynakladajú na obranu okolo 50% celkových svetových nákladov vojenstva, spolu so štátmi NATO je to 70%. Percento HDP amerických výdavkov na zbrojenie je však len o trocha vyššie, než pri štátoch západnej Európy. Ozbrojené sily USA sú v súčasnosti najsilnejšou a technologicky najpokročilejšou bojovou silou, čo zaisťuje Spojeným štátom postavenie superveľmoci.
Hlavné zložky Ozbrojených síl USA.
Armáda Spojených štátov.
Armáda Spojených štátov () má zodpovednosť za pozemné vojenské operácie Ozbrojených síl Spojených štátov.
Vzdušné sily Spojených štátov.
Vzdušné sily Spojených štátov () sú zodpovedné za vzdušné vojenské operácie. Počas druhej svetovej vojny boli vzdušné sily súčasťou Armády Spojených štátov, od ktorej sa oddelili až v roku 1947.
Vojenské námorníctvo Spojených štátov.
Vojenské námorníctvo Spojených štátov () je v súčasnosti najväčším námorníctvom na svete a zároveň jediným námorníctvom s globálnou pôsobnosťou.
Zbor Námornej pechoty Spojených štátov.
Zbor Námornej pechoty Spojených štátov () má hlavný cieľ udržiavanie projekcie sily prostredníctvom nasadenia námorno-vzdušno-pozemných úlohových zoskupení, využívajúc logistické zabezpečenie Námorníctva Spojených štátov.
Vesmírne sily Spojených štátov.
Vesmírne sily Spojených štátov () vznikli 20. decembra 2019 vyčlenením zo vzdušných síl, v rámci ktorých existovalo od roku 1982 Veliteľstvo vesmírnych vzdušných síl. Zodpovedajú za ochranu vesmírneho priestoru a v rámci tejto úlohy tiež za umiestňovanie systémov do vesmírneho priestoru a ich fungovanie. Navyše poskytujú meteorologické, komunikačné a vesmírne údaje a varovania pred balistickými raketami.
Pobrežná stráž Spojených štátov.
Pobrežná stráž Spojených štátov () má hlavný cieľ dohliadať na dodržiavanie zákonov vo vodách Spojených štátov aj v medzinárodných vodách.
Dejiny.
Ozbrojené sily Spojených štátov sa zapojili do veľkej časti hlavných konfliktov 20. storočia. Americké ozbrojené sily pomohli poraziť cisárske a neskôr aj nacistické Nemecko v oboch svetových vojnách a tiež spoločne s námornou pechotou ku koncu druhej svetovej vojny aj Japonské cisárstvo, za použitia atómových bômb v Hirošime a Nagasaki. Po druhej svetovej vojne bojovali americké ozbrojené sily tiež v Kórei v rokoch 1950 – 1953 a vo Vietname, z ktorého sa stiahli po podpísaní mierovej zmluvy v roku 1973. Americké ozbrojené sily sa tiež zúčastnili úderov leteckých síl Severoatlantickej aliancie v krajinách bývalej Juhoslávie a ďalších.
V súčasnosti majú USA najlepšie vybavené a najsilnejšie ozbrojené sily na svete. Tento fakt je spôsobený vysokými výdavkami na obranu (pre rok 2015 to bolo 597 miliárd dolárov), a v ich rámci podporovaným rozvojom moderných technológií, akými sú, napríklad technológie stealth alebo mikrovlnné, sonické a ULF (Ultra-Low Frequency) zbrane, ktoré úspešne vyvíjajú popredné americké korporácie. Americké ozbrojené sily majú vysokú bojaschopnosť vďaka dlhoročným skúsenostiam (od začiatku 20. storočia, zúčastnili sa približne stovky ozbrojených konfliktov alebo intervencií. V poslednom čase operujú, napríklad vo vojne proti Islamskému štátu a vojne v Afganistane (v rámci operácie Trvalá sloboda a všeobecnejšieho konceptu boja proti terorizmu).

</doc>
<doc id="473798" title="C.D. Nacional" url="https://sk.wikipedia.org/wiki?curid=473798">
C.D. Nacional

Clube Desportivo Nacional je portugalský profesionálny futbalový klub sídliaci v meste Funchal, ktoré je hlavným mestom ostrova Madeira. Bol založený v roku 1910 a momentálne (február 2013) hrá najvyššiu domácu súťaž Primeira Liga. Prvýkrát sa do najvyššej súťaže prebojoval až v polovici 90tych rokov. Najväčším ostrovným rivalom klubu je C.S. Marítimo.
Domáce zápasy hráva na štadióne Estádio da Madeira, tiež známom aj pod názvom Choupana, ktorý má kapacitu 5 132 miest. Štadión bol renovovaný v roku 2007 a celková cena rekonštrukcie bola 20 miliónov eur.
Tradičnými farbami klubu sú čierna a biela, preto ich nazývajú aj "čierno-bieli".
Najväčším úspechom klubu je 4. miesto v najvyššej domácej lige, ktoré dokázal dosiahnuť 2x v histórii. Vďaka tomuto úspechu sa dokázal kvalifikovať do pohára UEFA.

</doc>
<doc id="473810" title="KS Kastrioti" url="https://sk.wikipedia.org/wiki?curid=473810">
KS Kastrioti

KS Kastrioti Krujë je albánsky futbalový klub sídliaci v 15-tisícovom meste Krujë. Bol založený v roku 1926, avšak fungoval len krátko a v roku 1949 zanikol. V tom istom roku však vznikol nový klub s jednoduchým názvom "Krujë", o 2 roky neskôr bol premenovaný na Puna Krujë. Od svojho vzniku sa pravidelne pohyboval na prelome prvej a druhej najvyššej súťaže a dokonca v roku 2003 zostúpil do tretej ligy. V lete 2011 prebehla zmena infraštruktúry klubu a boli predstavené nové hráčske akvizície. Klub začal stúpať v najvyššej lige a jeho cieľom je stať sa jedným z najúspešnejších v Albánsku.
Domáce zápasy hráva na štadióne Stadiumi Kastrioti, ktorý má kapacitu 10 000 miest.
Hlavnými farbami klubu sú červená a biela.
Káder mužstva.
 

</doc>
<doc id="473815" title="Čempionat Rossii po futbolu sredi komand klubov Premier-Ligi" url="https://sk.wikipedia.org/wiki?curid=473815">
Čempionat Rossii po futbolu sredi komand klubov Premier-Ligi

Čempionat Rossii po futbolu sredi komand klubov Premier-Ligi, v minulosti Čempionat Rossii po futbolu, je najvyššia futbalová liga v Rusku. Založená bola v roku 2001 a v súčasnosti zoskupuje 16 najlepších klubov v krajine.
Najúspešnejším klubom je FC Spartak Moskva, ktorý od vzniku samostatnosti Ruska v roku 1992 dokázal získať majstrovský titul až 9-krát. Okrem neho sa podarilo získať titul ešte 5 klubom.
Ligový systém.
Ligové kluby hrajú v sezóne 32 zápasov. V nich sa stretne každý s každým, raz doma a raz vonku. 3 body sú udelené za víťazstvo, 1 bod za remízu a 0 za prehru. V prípade rovnosti bodov rozhoduje gólový rozdiel. Od roku 2010 sa prvé 2 kluby priamo kvalifikujú do skupinovej fázy Ligy majstrov. Tím, ktorý sa umiestní na 3. priečke sa kvalifikuje do 2. predkola Ligy majstrov. Kluby ktoré sa umiestnia na 4 a 5 priečke sa kvalifikujú do Európskej ligy. Tímy ktoré skončia na posledných 2 miestach automaticky zostupujú do nižšej súťaže.
UEFA rebríček.
"UEFA rebríček futbalových líg k 15. februáru 2013:"

</doc>
<doc id="473852" title="Antilopa skákavá" url="https://sk.wikipedia.org/wiki?curid=473852">
Antilopa skákavá

Antilopa skákavá alebo springbok (lat. "Antidorcas marsupialis") je druh antilopy z juhozápadnej Afriky.
Opis.
Antilopa skákavá je kontrastne sfarbená: jej srsť je krátka, na chrbte a krku svetlohnedá. Má tiež tmavý pruh na hlave, ktorý vedie od ucha cez oko až k ňufáku. Hlava a brucho sú obvykle biele, výnimočne do siva.
Samci a samice vyzerajú podobne a majú silné čierne rožky so zreteľnými prstencami, ktoré sú u samíc menšie a slabšie. Antilopy skákavé majú neobvyklý kožný záhyb, ktorý sa tiahne od stredu chrbta až ku koreňu chvosta. Keď je zviera vyrušené alebo vyplašené, roztvorí tento záhyb a vztýči dlhé, biele chlpy, ktoré rastú vo vnútri. 
Potrava a rozmnožovanie.
Živí sa listami krov a trávou a nie sú závislé na vode. V dobe rozmnožovania si samec niekedy zakladá teritórium a hárem 10 až 30 samíc, ale bežné sú aj zmiešané stáda. Boje samcov sú v období ruje pozoruhodné, keďže pri nich samci vyskakujú do výšky a zrážajú sa svojimi rohmi. Smrteľné úrazy sú však výnimkou. Springboci sa pária väčšinou v období sucha a pôrody prichádzajú väčšinou v októbri a novembri, kedy je Obdobie dažďov. Samice rodia po asi 6 mesačnej gravidite jedno mláďa.
Spôsob života.
Žije v stádách. Tento druh sa vyznačuje vysokými skokmi, ktoré sa predovšetkým zaslúžili o ich známosť. Skáče tak, že trhá všetkými 4 nohami do vzduchu, skloní hlavu a chrbát prehne do oblúkovitého tvaru a na chrbte sa jej rozorve a zvýrazní biely pruh, ktorým dáva najavo ostatným členom stáda, že je niečo v neporiadku. Pri stádách týchto antilop sa môžu občas zdržiavať aj stáda iných veľkých cicavcov (zebier, byvolov…), ktoré pri poplachu utekajú s nimi. Skákať ale môže springbok napríklad len pri hre. Tieto skoky môžu dosahovať až 3,5 metrov.
Kedysi boli veľmi početné a až miliónové stáda podnikali v období sucha migráciu za čerstvou pastvou, pričom zničili všetky pastviny a poľnohospodárske pôdy, ktoré im ležali v ceste. V dôsledku toho boli antilopy prenasledované a tisícky ich bolo zabitých, ale dnes sú znovu vysádzané vo svojom pôvodnom areáli a ich stavy opäť stúpajú.

</doc>
<doc id="473889" title="Richard Vašečka" url="https://sk.wikipedia.org/wiki?curid=473889">
Richard Vašečka

Mgr. Richard Vašečka (* 3. november 1973, Bratislava) je slovenský učiteľ náboženstva, politik a spisovateľ. Pôsobil ako učiteľ katolíckeho náboženstva na Gymnáziu sv. Františka z Assisi v Žiline. V súčasnosti zastáva už tretie volebné obdobie post poslanca Národnej rady Slovenskej republiky, kde pôsobí v poslaneckom klube OBYČAJNÍ ĽUDIA a nezávislé osobnosti. 
Vďaka kompromisným a flexibilným postojom ktoré dokáže odkomunikovať aj konzervatívnejšiemu publiku sa stal podpredsedom poslaneckého klubu a predsedom Výboru Národnej rady SR pre vzdelávanie, vedu, mládež a šport. Spolupracuje s ministrom školstva Branislavom Gröhlingom (SaS) na otváraní trhu s učebnicami. Od júna 2020 je otvorený trh s učebnicami pre prvý stupeň ZŠ. Cieľom je zvýšiť diverzitu a možnosť voľby modernejších učebníc a odbúravanie stereotypov. 
Život.
Narodil sa v Bratislave, má štyri mladšie sestry. Po ukončení štúdia na Gymnáziu Juraja Hronca v Bratislave absolvoval vysokoškolské štúdium na Prešovskej univerzite, kde v rokoch 19921997 navštevoval Gréckokatolícku bohosloveckú fakultu, odbor všeobecnej katolíckej teológie a učiteľstva náboženskej a etickej výchovy. Je vedúcim spoločenstva "Nový Jeruzalem".
Od roku 1998 do roku 2013 vyučoval katolícke náboženstvo na Gymnáziu sv. Františka z Assisi v Žiline. Je ženatý, má štyri deti, žije vo Svederníku pri Žiline.
Politika.
V roku 2012 bol zvolený za poslanca NR SR, v roku 2014 sa stal predsedom poslaneckého klubu OĽaNO. Bol členom výboru pre obranu a bezpečnosť a členom kontrolnej komisie vojenského spravodajstva.
V parlamentných voľbách 2016 získal 25 297 preferenčných hlasov a z pôvodných nezávislých osobností bol ako jediný znovuzvolený za poslanca NR SR. Bol predsedom Osobitného kontrolného výboru NR SR na kontrolu činnosti Vojenského spravodajstva a členom Výboru NR SR pre obranu a bezpečnosť. Poslanecký klub OĽaNO-NOVA si ho v rokoch 2016 a 2017 opäť zvolil za svojho predsedu.
V novembri 2017 sa stal tieňovým ministrom obrany v rámci tieňovej vlády OĽANO.
Výstup z OĽaNO a členstvo v KDH.
Vo februári 2018 z OĽaNO vystúpil a vstúpil do KDH, aby sa zapojil do súboja o predsednícke kreslo. V marci 2018 však v hlasovaní neuspel, získal 101 hlasov, kým jeho konkurent Alojz Hlina 233. Následne neprijal ponúkaný post podpredsedu KDH. V strane zotrval približne rok. 
Založenie KÚ.
Vo februári 2019 z KDH odišiel a spolu s Annou Záborskou a Branislavom Škripekom prešiel do novej konzervatívnej politickej strany Kresťanská únia.
OĽaNO.
V roku 2020 bol opäť zvolený za poslanca NRSR za OĽaNO, na ktorej kandidátke sa KÚ zviezla. Samotný Vašečka zíslal len niečo viac ako 28 tisíc krúžkov, čo by nestačilo v prípade samostatnej strany ani na vrátenie volebnej kaucie. Bol zvolený za predsedu výboru NRSR pre vzdelávanie, vedu, mládež a šport a stal sa podpredsedom poslaneckého klubu. V poslaneckom klube OĽaNO vyvoláva obavy a liberálna časť poslancov ho musí pravidelne usmerňovať. 
Milovať a ctiť.
Od roku 2014 sa Richard Vašečka intenzívne venuje vyučovaniu o manželstve o rodine. Je autorom deviatich brožúrkových publikácii "Milovať a ctiť": "Milovať a ctiť – Navždy", "Sexualita", "Výchova detí", "Úcta v rodine", "Financie", "Vo vzťahu", "Chcem byť chlap", "Milovať a ctiť život" a "Môj príbeh". Publikácie vyšli spolu v náklade viac ako 100-tisíc kusov.
Vašečka je tiež autorom šiestich kníh: "Budem ťa Milovať a ctiť" (2015), "Recept na dobré manželstvo" (2016), "A nikdy ťa neopustím" (2016) "Ako získať viac času pre rodinu" (2017), "Muži milujte svoje manželky" (2018) a "Byť chlapom ako Ježiš" (2019). V roku 2020 s nim vyšla aj kniha rozhovorov, ktorú vydali noviny Slovoplus - "Richard Vašečka: Mojou ambíciou je slúžiť Bohu" (2020).
Medzi rokmi 2014 až 2020 prednášal na tému manželstva a rodiny (viac ako 100 prednášok). Pravidelne tiež píše do gréckokatolíckych novín Slovo. Na tému manželstva a rodiny píše do viacerých portálov.

</doc>
<doc id="473974" title="Gabriela Soukalová" url="https://sk.wikipedia.org/wiki?curid=473974">
Gabriela Soukalová

Gabriela Soukalová (v rokoch 20162021 Koukalová; * 1. november 1989, Jablonec nad Nisou) je bývalá česká reprezentantka v biatlone, majsterka sveta a držiteľka dvoch strieborných medailí zo zimných olympijských hier. Je členkou miestneho klubu KB Kornspitz Jablonec. Patrila medzi najlepšie svetové biatlonistky a pravidelne sa dostávala v rámci svetového pohára na predné pozície.
Pochádza zo športovej rodiny; jej matka Gabriela Soukalová (Slovenka rodená Sekajová, striebro zo štafety na olympiáde v Sarajeve) bola reprezentantkou Česko-Slovenska v behu na lyžiach, otec Karel Soukal je bývalý skokan na lyžiach. V máji 2016 sa vydala za českého bedmintonistu a olympionika Petra Koukala, v roku 2020 sa však rozviedla a vrátila sa aj k pôvodnému priezvisku.
Juniorské a dorastenecké pôsobenie.
Prvé skúsenosti z dorasteneckých MS prvýkrát zbierala v roku 2008 v nemeckom Ruhpoldingu. O rok neskôr na juniorských Majstrovstvách sveta v kanadskom Canmore bola členkou zlatej štafety a vo vytrvalostných pretekoch získala 8. miesto. V tom istom roku štartovala aj na juniorských Majstrovstvách Európy v ruskej Ufe, kde v individuálnych pretekoch obsadila 7. miesto. V roku 2010 nastúpila na ďalších juniorských MS vo švédskom Torsby, kde neskončila v žiadnej z disciplín horšie než štrnásta.
Majstrovstvá Európy a európsky pohár.
Prvé kroky začala robiť v roku 2009 i v kontinentálnom, resp. v Európskom pohári. Najväčší úspech v tomto seriáli dosiahla na začiatku sezóny 2010/2011, kde v rakúskom Obertilliachu obsadila prvé miesto v šprinte a následne aj v stíhacích pretekoch.
Svetový pohár.
V SP debutovala Soukalová v sezóne 2009/2010. Prvé víťazstvo si odniesla zo šprintu v Pokljuke (sezóna 2012/2013). Získala tam tiež 2. miesto v stíhacích pretekoch a 3. miesto v hromadných pretekoch.
Majstrovstvá sveta a ZOH.
Zatiaľ najlepšie umiestnenie na MS v individuálnej kategórii je 12. miesto v českom Novém Měste na Moravě (2012/13). V rámci zmiešaných štafiet dokázala vybojovať na tých istých MS bronzovú medailu, čo je zatiaľ jej jediná medaila z vrcholného podujatia.
Tiež už si vyskúšala aj olympijskú atmosféru, keď vo vytrvalostných pretekoch skončila na 60. mieste a v štafete 16.
Olympijské hry a Majstrovstvá sveta.
"Legenda"

</doc>
<doc id="474015" title="Snežná čiara" url="https://sk.wikipedia.org/wiki?curid=474015">
Snežná čiara

Snežná čiara (iné názvy: snehová čiara, čiara snehu, snehová hranica, snežná hranica, hranica snehu) je hranica vymedzujúca potenciálne možné alebo skutočné územie so snehovou pokrývkou. Rozlišuje sa: 
Z iného hľadiska sa rozlišuje dolná snežná čiara (t.j. čiara, pod ktorou sa snehová pokrývka neudrží z dôvodu nevhodnej teploty) a horná snežná čiara (t.j. čiara, nad ktorou je už množstvo zrážok malé a snehová pokrývka zanikne sublimáciou z dôvodu slnečného žiarenia). V praxi je dôležitá najmä dolná snežná čiara.
Názov snežná čiara (resp. synonymá uvedené vyššie v prvej zátvorke v prvej vete tohto článku) má v závislosti od autora tri rôzne významy: 
Poloha dolnej snežnej čiary sa mení s pribúdajúcou zemepisnou šírkou, no zároveň ju ovplyvňujú aj iné faktory (napr. blízkosť mora, množstvo snehových zrážok).

</doc>
<doc id="474080" title="KS Bylis Ballsh" url="https://sk.wikipedia.org/wiki?curid=474080">
KS Bylis Ballsh

Klubi Sportiv Bylis Ballsh je albánsky futbalový klub sídliaci v 8-tisícovom meste Ballsh, ktoré sa nachádza na juhu krajiny. Založený bol v roku 1972 pod názvom "Ballshi i Ri" a momentálne (február 2013) hrá najvyššiu domácu súťaž Albánsku superligu. Prvýkrát bol účastníkom najvyššej ligy až v sezóne 1997-98.
Domáce zápasy hráva na štadióne Stadiumi Adush Muça, ktorý má kapacitu 9 500 miest.
Hlavnými farbami sú červená a biela.
Najväčším úspechom klubu bolo kvalifikovanie sa do Pohára UEFA pre sezónu 1999-00.
Káder mužstva.
 
 
 
 
 

</doc>
<doc id="474103" title="FK Amkar" url="https://sk.wikipedia.org/wiki?curid=474103">
FK Amkar

Futboľnyj Klub Amkar Perm je ruský futbalový klub pochádzajúci z mesta Perm, nachádzajúceho sa na úpätí pohoria Ural. Bol založený v roku 1993 a momentálne (február 2013) hrá najvyššiu domácu súťaž Ruskú Premier League. 
Domáce zápasy hráva na štadióne s názvom Zvezda Stadium, ktorý má kapacitu 17 000 miest.
Hlavnými farbami klubu je červená a čierna, preto sú prezývaní "červenočierni".
Najväčším úspechom Amkaru je 4. miesto z domácej Ruskej Premier League, ktoré dosiahol v sezóne 2007/08. Vďaka nemu sa priamo kvalifikovali do play-off Európskej ligy.
V súčasnej dobe pôsobia v klube aj dvaja slovenskí reprezentanti Martin Jakubko a Michal Breznaník.
Káder mužstva.
 
 

</doc>
<doc id="474110" title="Vitesse Arnhem" url="https://sk.wikipedia.org/wiki?curid=474110">
Vitesse Arnhem

Vitesse Arnhem je holandský futbalový klub sídliaci v Arnheme, ktoré leží na východe krajiny. Vitesse (po francúzsky „rýchly“) bol založený 14. mája 1892 a momentálne (február 2013) hráva najvyššiu holandskú súťaž Eredivisie. Súčasným vlastníkom klubu je bývalý gruzínsky futbalista a podnikateľ Merab Jordania, ktorý sa ním stal ako prvý cudzinec. V roku 2010 vyjadril ambície aby sa klub stal do 3 rokov víťazom Eredivisie. Momentálne sa podieľa aj na tréningu mladých hráčov kvôli budúcemu zlepšovaniu tímu.
Domáce zápasy hráva na štadióne GelreDome, ktorý má kapacitu 25 000 miest. Bol vybudovaný v rokoch 1996 – 98 a oficiálne otvorený 25. marca 1998.
Hlavnými farbami klubu je žltá a čierna, ktorá tvorí aj logo klubu.
Najväčším úspechom je 3-násobná účasť vo finále Holandského pohára a taktiež sa dokázal v sezónach 1990/91 a 1992/93 prebojovať do osemfinále Pohára UEFA. V domácej najvyššej súťaži dokázal 6x skončiť na 2. mieste, ale to bolo ešte na začiatku 20. storočia. 
V minulosti pôsobil v klube aj bývalý slovenský reprezentant Marián Zeman. 
Káder mužstva.
 
 
 

</doc>
<doc id="474193" title="HC Košice v sezóne 1993/1994" url="https://sk.wikipedia.org/wiki?curid=474193">
HC Košice v sezóne 1993/1994

HC Košice v sezóne 1993/1994 hrali svoju 30. sezónu v rade na najvyššej možnej úrovni v Česko-Slovensku. Po rozpade federácie sa každý vybral svojou cestou. Táto sezóna bola pre klub a celý slovenský hokej zároveň premiérou najvyššej slovenskej hokejovej súťaže.
Ligu tvorilo 10 účastníkov. Štyri kluby, ktoré hrali v predchádzajúcej sezóne Federálnu hokejová liga (Dukla Trenčín, HC Košice, HC Poprad a ŠK Slovan Bratislava). Zvyšné 6 mužstvá boli tímy, ktoré v sezóne 1992/1993 1. slovenskej národnej hokejovej ligy obsadili prvých 6 pozícii. Medzi nimi bol HC Nitra, HK 32 Liptovský Mikuláš, Martimex ZŤS Martin, ZPA Prešov, ZTK Zvolen a HK Spišská Nová Ves."Oceliari" mali v tíme až 17 odchovancov. Ostatok doplňovali hráči z mužstiev Prešova, Popradu, Liptovského Mikuláša, Banskej Bystrice a Kladna. Keď skončilo príprava veľká časť mladých hráčov odišla na hosťovanie do Prešov respektíve Michaloviec.HC Košice v prvej sezóne extraligy skončili na druhom mieste po základnej časti o 3 body za trenčianskou duklou. Vstrelili najviac gólov (167g) celej základnej časti a mali spolu so Slovan Bratislava druhú najlepšiu obranu(93g).V semifinále narazili na Slovan Bratislava. Séria sa skončila úspešnejšie pre "východniarov", keď celú sériu vyhrali 3:2 a postúpili do finále.Vo finále však košičania toľko štastia nemali, hoci vo finálovej sérii vyhrávali 2:1 na zápasy a mali majstrovský mečbal, ktorý nevyužili. Dukla Trenčín dokázala sériu otočiť vo svoj prospech a stali sa tým prvým majstrom Slovenska v ľadovom hokeji, Košice naopak prvým vicemajstrom Slovenska v ľadovom hokeji.Z najvyššej súťaže zostúpil tím ZTK Zvolen.
Sezóna.
Káder.
Tréneri
Liga.
Herný systém.
Ligu hralo 10 klubov. Liga sa hrala na dve časti, základnú a play-off. Počas základnej časti každý s odohral 2 zápasy vonku a 2 zápasy doma. Prví štyria postupovali do play-off hraného na 3 víťazné zápasy. Porazení semifinalisti hrali zápasy o 3.miesto na 2 víťazné stretnutia.
Zápasy Základnej časti.
Hrubým písmom sú označené zápasy hrané Doma
Play-off.
Pavúk.
"*výsledky sú uvádzané ako počet víťazných zápasov v sérii, ktorá sa hrala na 3. víťazné zápasy"
Slovenský pohár.
Herný systém.
Premiérového ročníka Slovenského pohára sa zúčastnilo všetkých 10 extraligových klubov. Kluby boli rozdelené do dvoch skupín po päť tímov, v ktorých odohrali systémom každý s každým 1 zápas doma a 1 zápas vonku. Víťazi skupín sa stretli v jednozápasovom finále, ktoré sa odohralo 13. marca 1994 v Trnave a jeho víťaz získal Slovenský pohár.

</doc>
<doc id="474201" title="Detská práca" url="https://sk.wikipedia.org/wiki?curid=474201">
Detská práca

Detská práca môže byť:
V roku 2004 bolo na svete podľa údajov Medzinárodnej organizácie práce (ILO) 280 miliónov pracujúcich detí. Táto štatistika však započítava len tie deti, ktoré za svoju prácu dostávajú, i keď minimálne zaplatené. Niekoľkonásobne viacej detí však pracuje v domácnosti či na poliach zadarmo, do školy však chodiť nemôžu. Detskú prácu obmedzujú dve hlavné konvencie ILO, ale nie všetky štáty sa k nim pripojili. Pretože väčšina veľkých firiem dnes vyrába v rozvojových krajinách, je treba si uvedomiť, že deti sa podieľali na výrobe veľkej časti produktov v európskych obchodoch.

</doc>
<doc id="474210" title="Marek Hovorka" url="https://sk.wikipedia.org/wiki?curid=474210">
Marek Hovorka

Marek Hovorka (* 8. október 1984, Dubnica nad Váhom) je slovenský ľadový hokejista hrávajúci na poste centra.
Klubový hokej.
Marek Hovorka je odchovancom klubu HK Spartak Dubnica. Na MS 2012 v Helsinkách a v Štokholme získal striebornú medailu. Z Dubnice smerovali jeho kroky do klubu MHC Martin, kde absolvoval premiéru v extralige v sezóne 2003/04. Následne z Martina prestúpil do klubu MHK 32 Liptovský Mikuláš, kde odohral 4 sezóny. Poslednú štvrtú už, ale dohral v klube českej extraligy za klub HC Slovan Ústečtí Lvi. Ďalšiu sezónu začal v Martine, ale dokončil ju opäť v spomínanom českom klube. V sezóne 2009/10 hrával za tento klub českú 1.ligu. Časť ročníka 2010/11 odohral zaň ešte v 1.lige, ale zvyšok sezóny už dohral v Kladne kde prestúpil. Od tejto sezóny pôsobí stabilne v českej extralige. Práve počas pôsobenia v Kladne sa prepracoval do reprezentácie Slovenska. V priebehu sezóny 2012/13 zmenil v českej extralige dres, keď z Kladna prestúpil do Sparty Praha. Od nasledujúcej sezóny sa stal hráčom HC Energie Karlovy Vary. Pred sezónou 2014/15 podpísal zmluvu s klubom HC Piráti Chomutov v 1. hokejovej lige ČR.

</doc>
<doc id="474294" title="Židia v Jemene" url="https://sk.wikipedia.org/wiki?curid=474294">
Židia v Jemene

Jemenskí Židia sú Židia, ktorí žijú alebo ich predkovia žili v Jemene, na južnom cípe Arabského polostrova. Sú považovaní za súčasť "edot ha-mizrach". V súčasnosti žije v Jemene približne 100 tisíc Židov, čo je len nepatrný zvyšok nesmierne starobylej komunity.
Pôvod.
Ich pôvod nie je známy. Kolujú mýty a legendy o časti národa, ktorá tu našla domov počas exilu z Egypta, o Kráľovnej zo Sáby či o stratených desiatich izraelských kmeňoch. Prvé osídlenie Jemenu začalo pravdepodobne v 3. storočí pred Kr. – 3. storočí, t. j. v období kedy vrcholil arabský obchod s korením. Vie sa aj, že do tejto oblasti poslal z Judeje Herodes roku 25 pred Kr. pomocné zbory, aby podporili Rimanov pri dobývaní južnej Arábie. Tieto zbory sa späť nikdy nevrátili.
Dejiny.
Prvé dochované zmienky sa odvodzujú z nápisov, v ktorých sú zmienky o židovskom kráľovstve v Himjáre a jeho kráľovi Júsufu As'aru Zú Nuwásovi (517 – 525), ktorý prijal judaizmus. Ďalšie informácie poskytujú islamské pramene v 7. storočí, kedy boli juhoarabské kmene obrátene na Islam. V 9. storočí mohli jemenskí Židia ešte vlastniť pôdu a ich postavenie bolo o mnoho lepšie ako postavenie iných Židov v moslimských štátoch. Rozkvet miestnej komunity, ekonomický aj kultúrny, nastal v čase vzrastajúceho obchodu s Indiou medzi 10. a 13. storočím. Toto obdobie znamenalo odtrhnutie sa od duchovných centier v Babylone a Palestíne a primknutie sa k egyptskej majmonovskej škole.
Úpadok obchodu s Indiou znamenal aj úpadok a stagnáciu miestnej židovskej komunity. V nasledujúcich štyroch storočiach (13.-17.) sa nevyskytujú žiadne zmienky o tejto komunite. Spomína sa až v roku 1629, potom, ako sa v krajine vrátili k vláde šiítskí zajdovskí imámovia a Židia sa stali terčom útokov, kvôli legitimite ich prítomnosti v krajine. Roku 1680 nasledovalo vyhnanie zo San'á a stredného Jemenu do Mauzy v Tiháme. Trvalo síce len jeden rok, postačilo však na to, aby si Židia uvedomili, že asimilácia či súperenie so zvykmi a tradíciami iných židovských diaspor nie je riešenie.
Veľký zlom v dejinách jemenských Židov nastal v 18. storočí, kedy dynastia kasimovských imámov priniesla krajine politickú integritu a hospodársky rozkvet. Židia mali také privilégia, že niektoré rodiny (Irákí a následne Halevi aš-Šajch) boli ustanovené za dozorcov nad razením mincí a vyberaním daní. V tomto období tiež vynikajú mnohí slávni duchovní vodcovia ako napríklad Jehuda Sa'dí, David Mašrikí či Jahjá Sálih.
19. storočie a kmeňové povstania a invázie znamenali pre jemenskú židovskú komunitu úpadok. Túto situáciu využili Briti a roku 1839 dobyli Aden. O 33 rokov neskôr sa stal Jemen opäť provinciou osmanskej ríše a na krátky čas sa otvoril cudzím vplyvom. V roku 1891 bola znovuobnovená šiítská vláda a židovské postavenie opäť upadlo.
Počiatok sionizmu znamenal pre jemenských Židov začiatok konca v tejto krajine. Počas prvej alije (1881-1882) sa začali sťahovať do Palestíny, ktorá ich k roku 1945 prijala celkom 30 tisíc. Pri operácii Orlie krídla v septembri roku 1950 bolo do Izraela prepravených okolo 50 tisíc Židov.

</doc>
<doc id="474486" title="FK Mordovija" url="https://sk.wikipedia.org/wiki?curid=474486">
FK Mordovija

Futboľnyj klub Mordovija () je ruský futbalový klub pochádzajúci z 300-tisícového mesta Saransk, hlavného mesta Mordvianskej republiky. Bol oficiálne založený v roku 1961, avšak súčasnú podobu získal až v roku 2005 po spojení klubov FC Biokhimik-Mordovia Saransk a Lisma-Mordovia. Momentálne (február 2013) je účastníkom najvyššej Ruskej Premier League, do ktorej sa prebojoval po prvýkrát v histórii.
Domáce zápasy hráva na štadióne s názvom Stadion „Start“, ktorý má kapacitu 11 565 miest. Otvorený bol v roku 2004.
Hlavnými farbami klubu sú modrá a červená a súčasným trénerom klubu je bývalý rumunský reprezentant Dorinel Munteanu. 
Káder mužstva.
Súčasná zostava:
 
 

</doc>
<doc id="474503" title="FK Krasnodar" url="https://sk.wikipedia.org/wiki?curid=474503">
FK Krasnodar

Futboľnyj klub Krasnodar je ruský futbalový klub pochádzajúci z mesta Krasnodar, ktorý leží na juhu európskej časti krajiny. Klub je pomerne mladý, nakoľko bol založený v roku 2008. Súťažiť začal v 3. najvyššej domácej súťaži, z ktorej sa dokázal ihneď prebojovať do 2. ligy, kde strávil 2 sezóny a dostal sa až do najvyššej Ruskej Premier League. Známejším tímom je miestny konkurent FC Kubaň Krasnodar, ktorý bol založený o 80 rokov skôr.
Domáce zápasy hráva na štadióne menom Kuban Stadium, ktorý bol vybudovaný pre klub FC Kubaň Krasnodar. Postavili ho v roku 1961 a rekonštrukciou prešiel v roku 2008.
Tradičnými farbami klubu je čierna a zelená, sú preto známi ako „Čiernozelení“. 

</doc>
<doc id="474537" title="Teuta Durrës" url="https://sk.wikipedia.org/wiki?curid=474537">
Teuta Durrës

Klubi Sportiv Teuta Durrës je albánsky futbalový klub sídliaci v 2. najväčšom meste krajiny Drač (Durrës), ktoré leží na pobreží Jadranského mora. Bol založený v roku 1920 pod názvom "KS Urani". Niekoľkokrát v histórii menil názov, KS Teuta je od roku 1991. V súčasnej dobe (február 2013) je klub účastníkom najvyššej domácej súťaže Albánskej superligy.
Domáce zápasy hráva na štadióne s názvom Stadiumi Niko Dovana, ktorý má kapacitu 13 000 miest.
Hlavnými farbami klubu sú modrá a biela.
Najväčším úspechom je zisk majstrovského titulu v sezóne 1993/94 a 3-násobné víťazstvo v domácom Albánskom pohári. 
Káder mužstva.
 
 

</doc>
<doc id="474594" title="FK Volga (Nižný Novgorod)" url="https://sk.wikipedia.org/wiki?curid=474594">
FK Volga (Nižný Novgorod)

FK Volga (Nižný Novgorod) () je ruský futbalový klub pochádzajúci z mesta Nižnij Novgorod. Predchodca dnešného klubu bol založený v roku 1963 spojením 2 miestnych klubov „Torpedo“ a „Raketa“. Tím hral v minulosti najvyššiu sovietsku futbalovú ligu, v ktorej dosiahol najväčší úspech v podobe 14. miesta. 
Domáce zápasy hrávajú na štadióne s názvom Centraľnyj stadion „Lokomotiv“, ktorý má kapacitu 17.800 miest. Otvorený bol v roku 1932, jeho posledná rekonštrukcia prebehla v roku 1997. Od 19. januára 2013 je hlavným trénerom klubu je bývalý ukrajinský futbalový reprezentant Jurij Nikolajevič Kalitvincev.
História.
Predchodca dnešného klubu - Futbalový klub Volga vznikol v roku 1963 spojením dvoch amatérskych miestnych mužstiev „Torpédo“ a „Raketa“. Od počiatku išlo o profesionálny klub, ktorý však pôsobil ako jedna časť športového klubu „Krasnoje Sormovo“. Tento športový klub bol organizovaný priamo ako súčasť lodiarskeho podniku v Sormove (priemyselná časť mesta Gorkij, dnes Nižného Novgorodu).
Futbalový klub „"Volga"“ Gorkij bol vlastne závodným klubom, na nižších úrovniach v ňom hrali amatérske mužstvá, na najvyššej úrovni bolo profesionálne klubové mužstvo, do ktorého nastupovali v klube vychovaní hráči z nižších amatérskych úrovní.
Počas prvej sezóny v roku 1963 si klub vydobil účasť v najvyššej sovietskej lige, ale toto svoje postavenie v nasledujúcom roku nedokázal obhájiť a v rokoch 1965 - 1984 hral iba v prvej a druhej sovietskej lige. V roku 1984 bol klub rozpustený a v hraní futbalu pokračoval iba amatérsky tím nesúci meno závodného klubu „"Krasnoje Sormovo"“. 
V roku 1993 ako následok rozpadu strojárskeho priemyslu prešiel závodný klub pod samosprávu Sormovskej oblasti a súťažil (stále ako amatérsky klub) pod názvom „"Sormovič"“. V roku 1998 získal klub sponzorskú podporu od obchodného reťazca „Elektronika“ a prevzal aj jeho názov - „"Elektronika"“. 
Dovtedy stále ešte klub amatérov v roku 2000 získal štatút profesionálneho futbalového klubu s názvom "FK Elektronika Nižnij Novgorod" (). Od roku 2001 do roku 2004 hral klub v ruskej druhej lige. 
V roku 2004 sa klub vrátil k historickému názvu - FK Volga Nižnij Novgorod a prihlásil sa tak k nasledovníctvu pôvodného klubu z roku 1963.
V roku 2008 klub prešiel do ruskej prvej ligy (; pervyj divizion) a v roku 2010 z druhého miesta postúpil do ruskej Premier League.
Káder mužstva.
Súčasná zostava:
 
 
 
 

</doc>
<doc id="474608" title="Život Konštantínov" url="https://sk.wikipedia.org/wiki?curid=474608">
Život Konštantínov

Život Konštantínov (iné názvy: Život Konštantína, Život svätého Konštantína, Život Konštantína-Cyrila, Život (svätého) Cyrila, Legenda o Konštantínovi, Žitije Konstantina, lat. "Vita Cyrilli", "Vita Constantini-Cyrilli", "Vita Constantini") je náboženská biografia o sv. Cyrilovi napísaná v 9. stor. v staroslovienčine a zachovaná v neskorších cirkevnoslovanských odpisoch. Autorom je pravdepodobne Kliment Ochridský a/alebo viacerí Cyrilovi žiaci pod vedením svätého Metoda. Ide o jeden zo základných prameňov pre históriu strednej Európy 2. polovice 9. storočia. Patrí medzi tzv. moravsko-panónske legendy.
Text obsahuje údaje o Cyrilovej činnosti a osobnosti. Konkrétne sa spomína najmä Cyrilove detstvo, jeho cesty k Chazarom, do Ríma a Benátok, jeho pôsobenie na Veľkej Morave a jeho smrť. zachytené sú aj viaceré dôležité teologické dišputy. V porovnaní so Životom Metoda text používa zložitejšie štylistické prostriedky, obraznejší jazyk a obsahuje aj legendistické prvky.
Pravdepodobne najprv vznikla kratšia podoba textu pri príležitosti pochovania sv. Cyrila v Ríme 21. februára 869. Na základe tejto krátkej verzie vznikla asi v rokoch 873-879 na tzv. veľkomoravskom učilišti dlhšia verzia. Text bol pravdepodobne rozšírený o výťahy z Cyrilových náboženských dišpút s patriarchom Jánom o uctievaní ikon a so stúpencami islamu a židovstva o trojjedinom Bohu.
Text sa zachoval v asi 60 kompletných rukopisoch z 15.-17. storočia v cirkevnej slovančine, v ďalších desiatkach rukopisov sa zachovali niektoré vybrané časti textu.

</doc>
<doc id="474785" title="Život Metodov" url="https://sk.wikipedia.org/wiki?curid=474785">
Život Metodov

Život Metodov (iné názvy: Život Metoda, Život svätého Metoda, Legenda o Metodovi, Žitije Mefodija, lat. "Vita Methodii") je náboženská biografia o sv. Metodovi napísaná v 9. stor. v staroslovienčine a zachovaná v neskorších cirkevnoslovanských odpisoch. Autorom je niektorý Metodov žiak (podľa jazykovej a štylistickej analýzy asi Gorazd, občas sa ako autor predpokladá Kliment Ochridský). Ide o jeden zo základných prameňov pre históriu strednej Európy 2. polovice 9. storočia. Patrí medzi tzv. moravsko-panónske legendy.
Text akoby nadväzuje na Život Konštantína-Cyrila a opisuje najmä Metodovu misiu na Veľkej Morave a v súvislosti s tým sa dotýka aj dobových spoločenských a politických otázok. Podáva dôležité informácie o spoločenských pomeroch na Veľkej Morave. V texte sa poukazuje na úlohu slovanskej veľkomoravskej cirkvi v politickom živote a vývoji Veľkej Moravy, na pomer k rímskej kúrii, zápas o uznanie staroslovienčiny ako bohoslužobného jazyka, spor o Filioque a spomínajú sa aj priateľské vzťahy s byzantským cisárom. Text má 14 hláv (kapitol). Oproti Životu Konštantína-Cyrila je Život Metodov stručnejší, písaný jednoduchším, vecným štýlom.
Život Metodov vznikol prevažne alebo výlučne na Veľkej Morave hneď po smrti svätého Metoda (6. 4. 885) resp. koncom roka 885 (prípadne začiatkom roka 886), ale nie je vylúčené, že časť textu vznikla už skôr. 
Text sa zachoval v 18 rukopisoch z 12.-17. storočia v cirkevnej slovančine tzv. ruskej redakcie. 

</doc>
<doc id="474932" title="Podnebné pásmo" url="https://sk.wikipedia.org/wiki?curid=474932">
Podnebné pásmo

Podnebné pásmo (iné názvy: klimatické pásmo; zriedkavo: klimatický pás, klimatická zóna) je jedna zo zonálne usporiadaných častí zemského povrchu planetárnych rozmerov s rovnakými základnými vlastnosťami podnebia. Je to v klimatickej klasifikácii (napr. v Köppenovej klimatickej klasifikácii, Alisovovej klimatickej klasifikácii a v iných) oblasť najvyššieho rádu. Podrobnosti definície pozri nižšie.
Definícia.
Podnebné pásma možno definovať napr. nasledujúcimi (takmer ekvivalentnými) spôsobmi: 
Druhy.
Matematické podnebné pásmo (=solárne podnebné pásmo) je podnebné pásmo, ktoré by sa vytvorilo na (hypotetickej) homogénnej Zemi iba účinkom slnečného žiarenia. Na rozdiel od skutočných teplotných pásem Zeme sú tieto podnebné pásma obmedzené rovnobežkami. Rozlišuje sa 5 základných podnebných pásem :
Niekedy sa k nim dopĺňajú ešte 4 prechodné pásma:
Toto delenie pochádza od Aristotela (pozri nižšie).
Teplotné pásmo je namiesto rovnobežiek vymedzené izotermami priemernej ročnej alebo mesačnej teploty vzduchu. Obyčajne sa rozlišujú:
Podnebné pásma založené na všeobecnej cirkulácii ovzdušia zahŕňajú napr. jednak pásma (pásy) typu Hadleyho bunka, Ferrelova bunka a pod., a jednak pásma typu pásmo pasátov, pásmo západných vetrov, tíšiny konských šírok a pod.
Fyzické podnebné pásma (=skutočné podnebné pásma) sú podnebné pásma, ktoré vznikli na (reálnej) nehomogénnej Zemi spolupôsobením radiačných, cirkulačných a geografických faktorov klímy. Ich existencia ukazuje, že pásmovitosť podnebia na Zemi nie je dokonalá.
Dejiny.
Od 6. stor. pred Kr. starovekí Gréci rozlišovali na Zemi nasledujúce pásma (nazývané po grécky v jednotnom čísle klima = sklon): “bezzimné”, “prechodné” a “bezletné”. Boli založené na astronomických vedomostiach a polohe slnka v nadhlavníku vo vzťahu k zmenám dĺžky denného svetla. V 4. stor. pred Kr. Aristoteles stanovil hranice týchto pásiem na obratníkoch a polárnych kruhoch. V 2. stor. po Kr. Klaudios Ptolemaios rozdelil Zem na 7 pásem podľa dĺžky denného svetla.
Ptolemaiovo delenie sa potom používalo dlhé stáročia. Až Edmond Halley v rokku 1686 navrhol klasifikovať pásma nie podľa dĺžky denného svetla, ale podľa teploty. Prakticky realizovať jeho návrh sa však podarilo až keď boli k dispozícii namerané teplotné údaje z celej Zeme – Alexander von Humboldt podľa nich v roku 1817 ako prvý zostavil izotermickú mapu. Prvú modernú mapu podnebných pásem zostavil Alexander Supan v roku 1879. Podľa priemernej ročnej teploty a teploty najteplejšieho mesiaca rozlišoval horúce, mierne a studené teplotné pásmo. V roku 1884 Wladimir Köppen (ktorý neskôr publikoval dodnes známu klimatickú klasifikáciu) rozlišoval na základe počtu mesiacov nad alebo pod zvolené hraničné hodnoty 5 teplotných pásem (tropické, subtropické, mierne, studené a polárne); zaviedol teda do klasifikácie koncept trvania klimatického faktora. Veľa ďalších autorov následne navrhlo rôzne delenia na teplotné pásma, ale väčšinou sú podobné Köppenovmu deleniu.
V roku 1735 Hadley identifikoval to, čo sa neskôr začalo nazývať podľa neho Hadleyho bunka. V 19. storočí viacerí autori Hadleyho bunku zahrnuli do viacerých modelov všeobecnej cirkulácie ovzdušia. U nás je známa napr. Alisovova klasifikácia podnebí z roku 1936, v ktorej sa rozlišuje 7 hlavných podnebných pásem podľa všeobecnej cirkulácie ovzdušia a prevládajúcich geografických typov vzduchových hmôt (1 rovníkové, 2 tropické, 2 mierne, 1 arktické a 1 antarktické) a 6 prechodných pásem (2 pásma subekvatoriálnych alebo rovníkových pasátov, 2 pásma subtropického podnebia, 1 pásmo subarktického podnebia a 1 pásmo subantarktického podnebia).

</doc>
<doc id="475217" title="AS Nancy" url="https://sk.wikipedia.org/wiki?curid=475217">
AS Nancy

AS Nancy je francúzsky futbalový klub pochádzajúci z mesta Nancy, ležiaceho na severovýchode krajiny. Bol oficiálne založený v roku 1967 ale jeho predchodcovia FC Nancy a US Frontière vznikli oveľa skôr. FC Nancy bol založený v roku 1901, v roku 1965 zanikol kvôli finančným problémom. Jeho najväčším úspechom bola 2-násobná finálová účasť v Coupe de France. US Frontière vznikol v roku 1910, zanikol v roku 1935. Novodobý klub vznikol v roku 1967 a dosiaľ nikdy nehral nižšiu než 2. ligu. Aktuálne (február 2013) je účastníkom najvyššej súťaže Ligue 1. Najslávnejšou osobnosťou klubu je Michel Platini, ktorý pôsobil v klube od roku 1972 a odohral tu celkovo 8 sezón.
Domáce zápasy hráva na štadióne Stade Marcel Picot, ktorý má kapacitu 20 087 divákov. Štadión sa nachádza v neďalekom meste Tomblaine.
Hlavnými farbami klubu je červená a čierna.
Najväčším úspechom AS Nancy je víťazstvo Coupe de France v roku 1978 a taktiež raz dokázal získať trofej v Coupe de la Ligue.
Káder mužstva.
 

</doc>
<doc id="475232" title="Estrogén" url="https://sk.wikipedia.org/wiki?curid=475232">
Estrogén

Estrogény sú skupina steroidov. Ich názov je odvodený z estrálneho cyklu, v ktorom hrajú dôležitú úlohu. Primárne predstavujú ženské pohlavné hormóny, ale v malej miere sa vyskytujú aj v tele mužov. Estrogény sú okrem toho súčasťou niektorých antikoncepčných liektov a liekov pre ženy po menopauze. Tiež sa podávajú transrodovým ženám. Ako všetky steroidy, aj estrogény bez problémov prenikajú cytoplazmatickou membránou a viažu sa na estrogénové receptory vo vnútri buniek.
Druhy estrogénov.
Tri hlavné druhy estrogénov sú estradiol, estriol a estrón. Všetky tri sa syntetizujú z androgénov vďaka určitým enzýmom. Estradiol vzniká z testosterónu a estrón z androstenediónu. 
U dievčat od prvej menštruácie do menopauzy je primárnym estrogénom 17β-estradiol. Po menopauze však množstvom prevažuje nad estradiolom estrón, ktorý je však slabší. 
Produkcia estrogénov.
Testosterón z ktorého je estradiol odvodený, vzniká v procese steroidogenézy z cholesterolu. Estrogén vzniká produkciou vačkov vo vaječníkoch, v žltom teliesku (corpus luteum) a v placente. Malé množstvo estrogénov však vzniká aj v pečeni, nadobličkách a prsníkoch. Tieto zdroje estrogénu sú významné u žien po menopauze.
Množstvo estradiolu v tele sa mení počas menštruačného cyklu, najvyšší je pred ovuláciou.

</doc>
<doc id="475362" title="Bolo nás jedenásť" url="https://sk.wikipedia.org/wiki?curid=475362">
Bolo nás jedenásť

Bolo nás jedenásť je legendárny štúdiový debutový album z autorskej a interpretačnej dielne Milan Lasica, Július Satinský a Jaroslav Filip z roku 1981. Jeden z najlepších počinov v histórii slovenskej populárnej hudby. Nachádza sa na siedmej pozicii v zozname slovenského hudobného vydavateľstva Opus 100 základných albumov a interpretov.
Zoznam skladieb.
Pôvodné vydanie
A–strana
B–strana 
Kredit.
Vokálno–inštrumentálna skupina "Bolo nás jedenásť"
(príležitostné štúdiové zoskupenie špičkových česko–slovenských hudobníkov):
Bonusové skladby na reedícii z roku 1998:
Poznámka:
Album v takejto autorizovanej, kompletnej podobe a na CD i MC vyšiel prvýkrát. "Balada o vodných stavoch" a "Vtip" boli súčasťou divadelného predstavenia Radostná správa pre všetkých, ktori majú ťažkosti s mechúrom (Divadlo Na korze, premiéra, 1.4.1969). "Prerušená pieseň" odznela v divadelnom predstaveni Soirée (Divadlo Na korze, premiéra, 17.2.1968). "Sága rodu Forsythovcov" mala svoju premiéru v televiznej relácii Bumerang v roku 1969. Reedícia z roku 1998 obsahuje kvalitný viacstránkový booklet. Nájdeme v ňom texty všetkých piesní pôvodného vydania z roku 1981, viacero raritných fotografií, krátke spomienkové retro od Milana Lasicu, ako aj vyčerpávajuci text o 4 bonusoch od Martina Plcha.
Iné vydania.
CD, Forza, 2007 
Obsahuje iba 13 pôvodných skladieb, ktoré sú zhodné s vinylovým vydanim vydavateľstva Opus z roku 1981.
2CD [PP box], Edícia:Opus 100, Opus 910131-2, 2011
Zdroj.
• Lasica&amp;Satinský&amp;Filip – Bolo nás jedenásť, Opus – 9116 1180, LP, 1981
• Lasica&amp;Satinský&amp;Filip – Bolo nás jedenásť, Bonton Music Slovakia, 71 0702–2, CD 1998
Povedali, napísali o albume.
• Juraj Gonšor:
"Bolo nás jedenásť je prístupný širokým vrstvám poslucháčov. Rovnako cinkne na strunu jednoduchým ľuďom, intelektuálom, deťom, mládeži, stáreži. Po textárskej stránke sú pre všetkých prichystané momenty úsmevu, úškrnu, zamyslenia sa, chvíle s otvorenými očami, ústami a ušami."
• Marian Jaslovský: 
"Bolo nás jedenásť je dodnes najlepším albumom, ktoré Filip zložil. Neskôr sa stávalo, že svoje nápady trochu recykloval..."
• Milan Lasica:
"Za to, že texty k platni Bolo nás jedenásť vznikli, môže hudobný skladateľ Jaroslav Filip. Z toho vidno, že aj pri písaní pesničiek je dôležité mať Filipa."

</doc>
<doc id="475367" title="Katedrála Panny Márie (Hildesheim)" url="https://sk.wikipedia.org/wiki?curid=475367">
Katedrála Panny Márie (Hildesheim)

Katedrála Panny Márie () v Hildesheime je katedrála postavená v 11. storočí v otonskom slohu. 
V roku 1985 bola spolu s Kostolom sv. Michala zapísali do zoznamu svetového dedičstva UNESCO.
Dejiny.
Po založení biskupstva v roku 815 v Hildesheime vznikla mariánska kaplnka v mieste v dnešnej apsidy. Neskôr dal biskup Guntar z Hildesheimu južne od kaplnky postaviť baziliku zasvätenú svätej Cecílii s dvomi okrúhlymi vežami, ktorá slúžila ako pohrebisko prvých štyroch biskupov. Z oboch stavieb sa zachovali len zvyšky základov. 
Súčasnú katedrálu dal v roku 872 postaviť biskup Altfrid ako trojloďovú baziliku na krížovom pôdoryse s dvojstupňovým westwerkom. V roku 1046 ju ťažko poškodil požiar. Biskup Azelin plánoval vybudovať novú stavbu západne od poškodenej katedrály. Jeho nástupca Hezilo z Hildesheimu od tohto plánu ustúpil a pokračoval vo výstavbe existujúcej katedrály. Do 14. storočia pokračovali ďalšie významné stavebné úpravy, ale pri zachovaní pôvodného Altfridovho pôdoroysu. Z obdobia gotiky pochádzajú bočné kaplnky na severnej a južnej strane. Kríženie je barokové. V 19. storočí bol pôvodný westwerk nahradený novorománskou dvojitou vežou, ktorá bola zničená v roku 1945.
Počas druhej svetovej vojny bola v podstate úplne zničená, zostali stáť len westwerk a vonkajšie múry. V rokoch 1950 až 1960 bola v zjednodušenej forme znovupostavená.
Po dlhoročných prípravách začal v januári 2010 komplexná rekonštrukcia. 10. januára bola katedrála uzavretá. Kvôli stavebný prácam slúži, tak ako počas vojny, ako biskupský kostol Bazilika sv. Gotharda. Slávnostné znovuotvorenie katedrály je plánované na 15. august 2014 ako začiatok osláv 1200-ročného jubilea biskupstva.

</doc>
<doc id="475368" title="Róbert Slovák" url="https://sk.wikipedia.org/wiki?curid=475368">
Róbert Slovák

Róbert Slovák (* 14. júl 1978, Rimavská Sobota) je slovenský reklamný tvorca, producent a občiansky aktivista.
Kariéra.
Po štúdiu na základnej škole v Rimavskej Sobote študoval rok na Gymnáziu v Tornali, neskôr, v rokoch 1993 - 1997 vyštudoval odbor Úžitková fotografia na Škole úžitkového výtvarníctva v Košiciach. Po škole sa venoval umeleckým projektom v skupine Štyria a práci v združení Ďatelina, ktoré niekoľko rokov realizovalo výstavy na pomedzí umenia a reklamy s názvom Proyekt. 
Po zrealizovaní mnohých umeleckých projektov pre rôznych klientov získal v roku 2000 miesto Art Directora v agentúre Wiktor Leo Burnett v Bratislave, kde sa po dvoch rokoch stal Team Creative Directorom. 
V roku 2004 založil spolu s Yolkou Marcelou Udičovou, Ondrejom Štefánikom a Vladimírom Korčekom vlastnú full-servisovú reklamnú agentúru Respect APP. Agentúra získala množstvo ocenení a stala sa členom Klubu reklamných agentúr Slovenska a členom Rady pre reklamu. Od roku 2008 je členom správnej rady neziskovej organizácie Voices. Od roku 2009 je Róbert prezidentom združenia tvorivých pracovníkov v reklame Art Director’s Club Slovakia. Toto združenie je jedným z troch zložiek, ktoré organizujú národnú súťaž kreativity v reklame Zlatý klinec. V roku 2013 bol vymenovaný za člena Výboru pre médiá Rady vlády Slovenskej republiky pre kultúru. 
V roku 2019 opustil agentúru Respect APP a vzdal sa postu prezidenta Klubu reklamných agentúr Slovenska a člena prezídia Rady pre reklamu. Následne oznámil založenie agentúry Róbert Slovák a jeho priatelia. 
Má množstvo slovenských, ale aj zahraničných ocenení za reklamu a bol porotcom kreatívnych súťaží: Zlatý klinec, Žiarovka, Louskáček, Cresta Awards (Preliminary Jury),
 New York Festivals a Golden Drum.
V roku 2015 bol spoluiniciátorom Výzvy k ľudskosti, ktorá sa venovala právam a pomoci migrantom, a založil medzinárodnú databázu charitatívnych kampaní Goodeas.org. V roku 2018 vydal knihu Viac ako reklama.
Tvorba.
Filmy.
Róbert Slovák založil v roku 2009 produkčnú spoločnosť Furča Film, ktorá sa zameriava na produkciu filmov.

</doc>
<doc id="475503" title="NK Maribor" url="https://sk.wikipedia.org/wiki?curid=475503">
NK Maribor

Nogometni Klub Maribor alebo tiež známy ako NK Maribor je slovinský futbalový klub pochádzajúci z 2. najväčšieho mesta krajiny Mariboru. Klub bol založený v 12. decembra 1960 a momentálne (február 2013) hráva najvyššiu domácu súťaž známu ako Slovinská PrvaLiga. Do vzniku samostatnosti Slovinska v roku 1991 boli účastníkom Juhoslovanského futbalového systému. Klub je len jeden z 3 slovinských tímov ktorý sa prebojoval za éry Juhoslávie do najvyššej ligy. Napriek tomu však nezaznamenal žiaden veľký úspech, jeho maximum bolo víťazstvo v 2. najvyššej súťaži. Od éry samostatnosti je najúspešnejším klubom v krajine a tiež je považovaný za hlavný symbol futbalu v krajine, hlavne v ich domovskej lokalite Dolné Štajersko.
Domáce zápasy hráva na štadióne Ljudski vrt, ktorý má kapacitu 12 702 miest. Štadión bol otvorený v roku 1962 a odvtedy prešiel niekoľkými rekonštrukciami, naposledy v roku 2008. Domáce zápasy tu pravidelne hráva Slovinská futbalová reprezentácia a tiež je využívaný aj na kultúrne podujatia.
Tradičnou farbou klubu je fialová od čoho má odvodené aj prezývky pod ktorými sú jeho hráči známi: "Fialoví" alebo "Fialky".
V minulosti NK Maribor dokázal získať 10x majstrovský titul, 7x zvíťazil v Slovinskom pohári a 2x vyhral Slovinský superpohár. Je jediný slovinský klub a len jeden zo 4 klubov bývalej Juhoslávie, ktorý sa dokázal prebojovať do skupinovej fázy Ligy majstrov a Európskej ligy.
Káder mužstva.
 
 
 

</doc>
<doc id="475559" title="Kassia" url="https://sk.wikipedia.org/wiki?curid=475559">
Kassia

Kassia (iné mená: Kasia, Eikasia, Ikasia, Kassiané, Kassiána; po grécky: Κασσία, Κασία, Εικασία, Ικασία, Κασσιανή; * začiatok 9. storočia – † medzi 843 – 867) bola byzantská poetka, hymnografka a mníška. V dejinách byzantskej literatúry predstavuje ako žena-autorka ojedinelý jav. Jej tvorba patrí k vrcholom byzantskej poézie.
Životopis.
Kassia sa narodila pravdepodobne v rodine vysokého byzantského úradníka. Podľa legendy sa v roku 830 zúčastnila prehliadky neviest, ktorú usporiadala cisárovná Eufrosyne. Chcela nájsť nevestu pre svojho syna Teofila. Pri výbere ho zaujali Kassia a Theodora. Kassia svojou slobodomyseľnou odpoveďou odradila mladého cisára a tak si nakoniec za manželku vybral Theodoru. Následne vstúpila do kláštora. Pravdepodobne patrila medzi ikonofilov a bola za svoje názory prenasledovaná. Neskôr, pravdepodobne po roku 843 sama založila kláštor a venovala sa literárnej činnosti.
Tvorba.
Kasia písala verše s tématikou cirkvi, epigramy o ženách, šťastí, bohatstve, kráse a živote v kláštore, sentencie o priateľstve. Gnómické verše svedčia o jej inteligencii a samostatnom myslení. Venovala aj skladaniu hymnov. Zachovalo sa z nich 23, ďalších 37 sa jej pripisuje.
Za zmienku stojí text s názvom "Peri Christú gennéseós" (dosl. O Kristovom zrodení), Kassia nadväzuje na koncepciu Eusebia (vzostup rímskeho cisárstva a kresťanstva ako navzájom súvisiace skutočnosti).
V terajších bohoslužobných knihách sa nachádzajú tieto hymny:
Skutočnosť, že jej hymnografická tvorba sa dostala do liturgických textov na sviatky ako sú Vianoce a Veľká noc svedčí o vysokej úrovni týchto hymnov.

</doc>
<doc id="475632" title="Bjarne Stroustrup" url="https://sk.wikipedia.org/wiki?curid=475632">
Bjarne Stroustrup

Bjarne Stroustrup (* 30. december 1950, Aarhus, Dánsko) je dánsky informatik. 
V roku 1978 začal s vývojom široko používaného programovacieho jazyka C++ (pôvodný názov "C s triedami - C with Classes"), v dobe vývoju pracoval v Bell Laboratories (rovnako ako Denis Ritchie ktorý vytvoril programovací jazyk C). Jazyk C ním bol rozšírený o vlastnosti, ktoré umožňujú objektovo orientované programovanie - OOP, týmto sa jazyk C++ stal jednoduchším, rýchlejším a príjemnejším na tvorbu programov. Po vyvinutí jazyka C++ vytvoril a publikoval knihu "The C++ Programming Language", vplyvom vývoju tohto jazyka boli časom publikované ďalšie vydania, najaktuálnejšie je 4. vydanie.

</doc>
<doc id="475758" title="Poľská akadémia vied" url="https://sk.wikipedia.org/wiki?curid=475758">
Poľská akadémia vied

Poľská akadémia vied (, skr. PAN) so sídlom vo Varšave je jedna z dvoch organizácií v Poľsku s charakterom akadémie vied. Súčasným prezidentom akadémie je Jerzy Duszyński. 
Bola založená v roku 1952 spojením skorších učených spoločností, vrátane Poľskej akadémie učenia (Polska Akademia Umiejętności, skratka PAU), so sídlom v Krakove, a Varšavskej spoločnosti priateľov učenia, ktorá bola založená v 18. storočí. Všetky inštitúty PAN zamestnávajú dokopy vyše 2 tisíc ľudí a príspevky na chod akadémie tvoria tretinu výdavkov štátneho rozpočtu na vedu. PAN má 7 vysunutých pracovísk v mestách: Gdansk, Katovice, Krakov, Lublin, Lodž, Poznaň a Vroclav.
V roku 1989 Poľská akadémia učenia v Krakove obnovila svoju činnosť, nezávislú od Poľskej akadémie vied. 

</doc>
<doc id="475866" title="RE/MAX" url="https://sk.wikipedia.org/wiki?curid=475866">
RE/MAX

RE/MAX je medzinárodná spoločnosť pôsobiaca na poli realít, ktorá je založená na systéme franchisingu. Založená bola Davidom Linigerom a jeho ženou Gail v roku 1973 v Denveri v Colorade (USA). Význam názvu RE/MAX je skratkou slov real estates maximus.
História.
V roku 1973 navrhol David Liniger nový biznis model, ktorý popieral tradičné zvyky realitných kancelárií. Jadro tohto modelu tvoril motivačný systém odmeňovania realitných maklérov, ktorí si takto ponechávali väčšiu časť svojej produkcie. Spolu s tým RE/MAX začala ako prvá realitná kancelária zamestnávať ženy ako maklérky. Spoločnosť RE/MAX sa na realitnom trhu v USA rýchlo etablovala a počas niekoľkých rokov začala expandovať do zahraničia, v čom pokračuje až dodnes.
Štruktúra spoločnosti.
Spoločnosť operuje na princípe franchisingu - jednotlivé realitné kancelárie sú teda vlastnené individuálne a licencia RE/MAX im poskytuje regionálnu, alebo národnú odnož, ktorá obdobne získala licenciu od RE/MAX International.
Za nákup licencie RE/MAX je jednotlivým kanceláriám a maklérom poskytované špecifické know-how vo forme školení agentov či marketingu a samozrejme silná značka s celosvetovou distribúciou. Maklérom je poskytnutá sloboda v ich podnikaní a podpora výmenou za poplatky voči ich domovskej kancelárii. Vďaka tejto štruktúre sa spoločnosť RE/MAX štandardne radí medzi 20 najúspešnejších franchisingových konceptov na svete.
V súčasnej dobe má spoločnosť RE/MAX takmer 90 000 maklérov a cez 6 000 pobočiek v 89 krajinách sveta.
RE/MAX na Slovensku a v Česku.
Do Česka vstúpil RE/MAX v roku 2005, dnes je tu takmer 120 kancelárií a viac ako 1 000 maklérov. Na Slovensko vstúpil RE/MAX v roku 2006 a v súčasnosti tu sieť tvorí viac ako 35 kancelárií a 250 maklérov.
Logo RE/MAX.
Vznik loga RE/MAX sa datuje do roku 1978, kedy v rámci marketingovej kampane umiestnil riaditeľ jednej regionálnej kancelárie v USA logo RE/MAX na teplovzdušný balón. Spolu so sloganom „Above the Crowd!“, mala táto kampaň veľký úspech, ktorý vyniesol tak slogan, ako aj balón do oficiálneho loga spoločnosti RE/MAX.

</doc>
<doc id="475914" title="FK Sūduva" url="https://sk.wikipedia.org/wiki?curid=475914">
FK Sūduva

FK Sūduva je litovský futbalový klub pochádzajúci zo 45-tisícoveho mesta Marijampolė, ktoré leží na juhu krajiny. Bol oficiálne založený v roku 1968 avšak jeho predchodca "LFLS Marijampolė" vznikol už v roku 1921. Momentálne (marec 2013) je účastníkom najvyššej domácej súťaže s názvom A lyga.
Domáce zápasy hráva na štadióne Sūduva stadium, ktorý má kapacitu 6 200 miest. Domáce zápasy klubu patria medzi najnavštevovanejšie v krajine, s priemerným počtom divákov približne 1 800. Hlavnými farbami klubu sú červená a biela.
Najväčším úspechom klubu je 2-násobné víťazstvo Litovského pohára a tiež dokázal raz zvíťaziť v Litovskom superpohári.

</doc>
<doc id="476002" title="UE Sant Julià" url="https://sk.wikipedia.org/wiki?curid=476002">
UE Sant Julià

Unio Esportiva Sant Julia je andorrský futbalový klub hrajúci v obci Aixovall vo farnosti Sant Julià de Lòria, približne 6 km od hlavného mesta krajiny a 4 km od španielskych hraníc. Založený bol v roku 1982 a momentálne (marec 2013) hráva najvyššiu domácu ligu Primera Divisió. Klub sa už niekoľkokrát v minulosti zúčastnil európskych súťaží, avšak nikdy nedosiahol žiaden výrazný úspech. 
Domáce zápasy hráva na štadióne DEVK-Arena, ktorý má kapacitu 900 miest.
Hlavnými farbami klubu je oranžová a čierna.
Najväčším úspechom je 2-násobný majstrovský titul a taktiež dokázal 3x zvíťaziť v Andorrskom pohári známom pod názvom Copa Constitució a 4x v Andorrskom superpohári. 
Káder mužstva.
 
 
 
 
 
 

</doc>
<doc id="476086" title="FC Narva Trans" url="https://sk.wikipedia.org/wiki?curid=476086">
FC Narva Trans

JK Narva Trans je estónsky futbalový klub pochádzajúci z mesta Narva, ktoré leží na hranici s Ruskom. Bol založený v roku 1979 pod názvom Avtomobilist Narva, neskôr v roku 1985 bol premenovaný na Narva Autobaas. Súčasný názov pochádza z roku 1991, rovnaký nesie aj miestny ženský futbalový klub založený v roku 2006. Momentálne (marec 2013) je účastníkom najvyššej domácej súťaže Meistriliiga.
Domáce zápasy hráva na štadióne Kreenholmi Staadion, ktorý má kapacitu 3 000 miest.
Najväčším úspechom je víťazstvo v Estónskom pohári a maximum v lige dokázal dosiahnuť v roku 2006 keď sa umiestnil na 2. mieste. 
Káder mužstva.
 
 
 
 

</doc>
<doc id="476119" title="Basketbalová extraliga žien 2012/13" url="https://sk.wikipedia.org/wiki?curid=476119">
Basketbalová extraliga žien 2012/13

Basketbalová extraliga žien v sezóne 2012/13 bol 21. ročník extraligy basketbalistiek, najvyššej basketbalovej súťaže žien na Slovensku, kontrolovanej Slovenskou basketbalovou asociáciou (SBA). Do extraligy sa v tejto sezóne prihlásilo 10 družstiev, z nich jedno je českéSBS Ostrava. Basketbalistky Popradu však v januári 2013 nesplatili svoje dlhy a s extraligou sa rozlúčili. Družstvá Dannax Sport Košice (čo sú juniorky Good Angels Košice), ktoré skončilo v minulej sezóne štvrté, a MBK Región Rožňava, ktoré skončilo šieste, sa neprihlásili do ligy. Víťazstvo obhajíli hráčky Good Angels Košice a získali tak 10. titul v rade.
Systém súťaže.
Po odohraní základnej časti raz doma a vonku sa družstvá v 2. časti súťaže rozdelili na 2 skupiny. Družstvá na 1. až 4. mieste hrali "Maďarsko-slovenskú ligu" (MEL) a družstvá na 5. až 9. mieste hrali o nasadenie do play-off v skupine o 5.9. miesto, do ktorej sa započítavali výsledky po základnej časti. Družstvá na 1. až 8. mieste postupili do play-off. Štvrťfinále sa hralo na 2 víťazné zápasy; semifinálové, finálové a o 3. miesto na 3 víťazné zápasy. Zo súťaže kvôli odstúpeniu Popradu nikto nevypadol.

</doc>
<doc id="476158" title="World of Tanks" url="https://sk.wikipedia.org/wiki?curid=476158">
World of Tanks

World of Tanks (skrátene WoT či W.o.T, Svet Tankov) je hra žánru MMORPG, vyvíjaná firmou Wargaming.net, v ktorej hráč hrá z pohľadu vodiča a strelca tanku. K dispozícií sú vozidlá a prototypy tankov prevažne z obdobia druhej svetovej vojny a začiatku studenej vojny. V hre máte možnosť vybrať si z pomedzi viac než 600 rôznych hrateľných tankov a 11 národov: ZSSR, Nemecko, USA, Británia, Francúzsko, Čína , Japonsko, Česko-Slovensko, Švédsko, Taliansko a Poľsko. V hre nájdete mnoho historických tankov ako T-34, T-54, Pz.Kpfw VI Tiger, KV-1, M4 Sherman, ale aj tanky, ktoré zostali len na papieri ako OBJ-705A, IS-7 či E-100.
Rozdelenie Tankov.
V hre sú tanky rozdelené do takzvaných tierov (úrovní), tanky sú radené do 10 úrovní podľa ich sily, je to tak preto aby spolu hrali rovnako silné tanky, čím vyššia úroveň, tým je tank drahší a silnejší a má väčšiu výdrž. Tiež sa tanky delia na kategórie: Ťažké (heavy), stredné (medium), ľahké (light), stíhače tankov (tank destroyers), delostrelectvá (Artillery/SPG). 

</doc>
<doc id="476226" title="Besa Kavajë" url="https://sk.wikipedia.org/wiki?curid=476226">
Besa Kavajë

KS Besa Kavajë je albánsky futbalový klub pochádzajúci Kavajë, ktoré leží na západe krajiny. Bol založený 23. októbra 1925 pod názvom "Shoqata Adriatiku", neskôr v roku 1930 zmenil názov na "SK Kavaja". V hlavnej domácej súťaži debutoval v roku 1933 a v ten istý rok sa opäť premenoval, tentokrát na "Besa". Momentálne (marec 2013) je účastníkom najvyššej domácej súťaže Albánskej superligy.
Domáce zápasy hráva na štadióne s názvom Stadiumi Besa, ktorý má kapacitu 9 000 miest.
Hlavnými farbami klubu je žltá a čierna.
V minulosti zatiaľ nedokázal ani raz získať titul majstra krajiny, avšak 2x skončil na 2. mieste. Najväčším úspechom je 2-násobné víťazstvo Albánskeho pohára a raz dokázal vyhrať Albánsky superpohár.
Káder mužstva.
 
 
 
 
 

</doc>
<doc id="476270" title="NK Domžale" url="https://sk.wikipedia.org/wiki?curid=476270">
NK Domžale

Nogometni Klub Domžale je slovinský futbalový klub pochádzajúci z 14-tisícového mesta Domžale. Bol založený v roku 1921 pod názvom "SK Disk" a momentálne (marec 2013) hrá najvyššiu domácu súťaž s názvom Slovinská PrvaLiga, ktorej je stálym účastníkom od sezóny 2003/04.
Domáce zápasy hráva na štadióne Sports Park, ktorý má kapacitu 2 813 miest. Štadión bol vybudovaný po skončení 2. svetovej vojny v roku 1948, neskôr v roku 1997 a 1999 prebehla modernizácia. Momentálne má 2 hlavné skupiny priaznivcov, z ktorých staršia bola založená už v roku 1988 pod názvom Ravbarji, novšia bola vytvorená v roku 2006 a vystupuje pod názvom Ultras Domžale.
Klub dokázal 2-krát získať slovinský majstrovský titul a v roku 2010/11 prvýkrát v histórii vyhrať Slovinský pohár.
Káder mužstva.
 
 
 
 
 
 

</doc>
<doc id="476322" title="Marian Kuna" url="https://sk.wikipedia.org/wiki?curid=476322">
Marian Kuna

doc. Mgr. Marian Kuna, MA, MPhil, PhD. (* 30. júl 1972) je slovenský filozof a vysokoškolský učiteľ. Pôsobí ako docent na Katedre filozofie Filozofickej fakulty Katolíckej univerzity v Ružomberku, ktorej bol v rokoch 2011-2015 dekanom. Špecializuje sa na súčasnú morálnu, právnu a politickú filozofiu, osobitne na etiku cnosti a filozofické dielo Alasdaira MacIntyra a problematiku slobody prejavu so zameraním na otázku filozofického zdôvodnenia trestnoprávneho obmedzovania nenávistných prejavov (hate speech).
Život.
Vyštudoval filozofiu a históriu na Filozofickej fakulte Univerzity Komenského (Mgr., 1996), kde získal aj doktorát z filozofie (Ph.D., 2003). Študoval tiež na University of York (Anglicko), kde získal titul Master of Arts v politickej filozofii (MA, 2000), na Central European University (Budapešť, Maďarsko), kde získal titul Master of Philosophy (MPhil, 2002) a na Právnickej fakulte Univerzity Mateja Bela v Banskej Bystrici, kde získal titul magister v odbore právo (Mgr., 2021). Docentom filozofie sa stal na Trnavskej univerzite v roku 2011.
&lt;br&gt;Bol a je riešiteľom viacerých domácich a zahraničných výskumných projektov, vystupoval na akademických konferenciách vo viacerých krajinách (Anglicko, Česko, Gruzínsko, Írsko, Rakúsko, Taliansko, USA). Pedagogicky sa venuje výučbe najmä etiky a filozofie práva. Je členom vedeckých a edičných rád, získal viacero domácich a medzinárodných štipendií a ocenení. Ako fellow absolvoval niekoľko výskumných pobytov v zahraničí: University of Notre Dame v USA (2006), University of St Andrews v Škótsku (2008) a University of Oxford v Anglicku (2008). V rokoch 2010-2013 bol visiting fellow v Centre for Contemporary Aristotelian Studies in Ethics and Politics na London Metropolitan University.
20. decembra 2011 bol vymenovaný za dekana Filozofickej fakulty Katolíckej univerzity v Ružomberku. Vo funkcii pôsobil do 21. decembra 2015, od nasledovného dňa bol vedením fakulty poverený Marek Babic.

</doc>
<doc id="476422" title="Jupiler League" url="https://sk.wikipedia.org/wiki?curid=476422">
Jupiler League

Jupiler League, v súčasnej dobe nazývaná aj Belgická Pro League je najvyššia profesionálna liga v Belgicku. Vznikla v roku 1895 a patrí medzi najstaršie futbalové súťaže v Európe. Pri založení mala 7 klubov, z ktorých sa stal historicky prvým majstrom FC Liégeois. V súčasnosti zoskupuje 16 najlepších klubov v krajine. Sponzorom ligy je belgický pivovar Jupiler a preto je liga známa ako Jupiler League.
Najúspešnejším klubom v histórii je RSC Anderlecht, ktorý dokázal získať majstrovský titul už 32-krát. Po ňom nasleduje Club Brugge KV s 13 titulmi, Union Saint-Gilloise s 11 titulmi a Standard Liège s 10 titulmi.
UEFA rebríček.
"UEFA rebríček futbalových líg k 14. marcu 2013:"

</doc>
<doc id="476424" title="Waasland-Beveren" url="https://sk.wikipedia.org/wiki?curid=476424">
Waasland-Beveren

Waasland-Beveren je belgický futbalový klub pochádzajúci z mesta Beveren, ktoré leží vo východnom Flámsku. Bol založený v roku 1936 pod názvom "Red Star Haasdonk" a v roku 1944 sa prvýkrát zúčastnil najnižšej provinčnej ligy západného Flámska. V júni roku 2002 zmenil názov na "KV Red Star Waasland", pod ktorým až do roku 2010 súťažil v nižších domácich súťažiach. V tom istom roku sa spojil s krachujúcim bývalým belgickým majstrom "KSK Beveren" a vytvoril súčasný klub "Waasland-Beveren". V sezóne 2011/12 skončil v 2. Belgickej lige na 2. mieste, čím si zabezpečil historický úspech v podobe postupu do najvyššej súťaže Jupiler League.
Domáce zápasy hráva na štadióne Freethiel Stadion, ktorý má kapacitu 13 290 miest. Štadión bol oficiálne otvorený v roku 1938, odvtedy prešiel niekoľkými rozšíreniami a rekonštrukciami, naposledy v roku 2008.
Hlavnými farbami klubu je žltá a červená.
Okrem postupu do najvyššej súťaže klub nezaznamenal v histórii žiaden výrazný úspech.
V lete 2013 prestúpil do tohto klubu z Podbeskidzie Bielsko-Biała slovenský futbalista Róbert Demjan (ako najlepší strelec, útočník aj hráč ročníka 2012/13 poľskej Ekstraklasy).
Káder mužstva.
 

</doc>
<doc id="476633" title="Nespútaný anjel" url="https://sk.wikipedia.org/wiki?curid=476633">
Nespútaný anjel

Nespútaný anjel je mexická telenovela od Nathalie Lartilleux v roku 2008. Hlavné úlohy stvárnili herci Maite Perroni a William Levy. Na Slovensku ju vysielala TV Doma od 17. augusta 2010 do 28. júla 2011 a od 14. novembra 2013 do 14. mája 2014.
Vysielanie v ostatných krajinách.
 Venevision &lt;br&gt; 
 Canal 9
 Univisión
 Telemicro (Emitida por Primera Vez en 2008 a las 3pm,en 2012 Vuelve a ser transmitida por 2da vez en la misma hora)
 América Televisión
 Mega/ La Red
 Lady Channel
 Canal 10
 Canal Sur- Nova (2012-13)
 Acasa TV
 TVG
 Aragón Televisión
 Castilla-La Mancha Televisión
 Repretel
 Telemetro Panamá
 Nova TV, Doma TV
 RTV Pink
 Canal RCN
 Gama TV
 Pink BH
 Pink M
 POP TV
 TV4 
 Rustavi 2
 Sitel TV
 Vizion Plus
BTV
 Latele
 LNK/TV3 
 Monte Carlo TV
 TV2
 Star TV
 ABS-CBN (2009-2010, con el título («María de Jesus») 
 Global TV (Indonesia)
TV Doma
PMC Family
 Abu Dhabi Al Oula
 NTV Kenya 
 Kanal 2 
 Ant1 
 LNT 
 SBT

</doc>
<doc id="477070" title="Krym (republika)" url="https://sk.wikipedia.org/wiki?curid=477070">
Krym (republika)

Krym, dlhý tvar Krymská autonómna republika (ukr. Автономна Республіка Крим – Avtonomna Respublika Krym, doklady a staršie názvy pozri nižšie) je sporné územie, bývalá republika Ukrajiny na polostrove Krym. V marci 2014 jednostranne vyhlásila samostatnosť (pod názvom Krymská republika) a vyslovila sa za svoje pripojenie k Rusku, čo si nechala potvrdiť aj miestnym referendom. V súčasnosti ide "de facto" o subjekt Ruskej federácie, ktorá má nad územím kontrolu; ako subjekt Ruskej federácie má názov Krymská republika (rus. Республика Крым - Respublika Krym). De iure je to neoddeliteľná súčasť Ukrajiny, anektovaná Ruskou federáciou.
Oficiálne názvy Krymu ako súčasti Ukrajiny.
Podľa Ústavy Ukrajiny z roku 1978 (platnej do roku 1996):
Podľa Ústavy Ukrajiny z roku 1996 (platnej dodnes): Krymská autonómna republika.
Podľa Ústavy Krymu z roku 1998 (platnej dodnes): Krymská autonómna republika.
Podľa zákona Najvyššieho sovietu Krymskej ASSR z roku 1992 (platného do roku 1999): Krymská republika (zákon bol zrušený v roku 1999, pričom ako dôvod bolo uvedené, že názov Krymská republika protirečí Ústave Krymu z roku 1998).
Slovenský Úrad geodézie, kartografie a katastra (ÚGKK) uvádza na svojich stránkach v zozname názvov štátov ako oficiálny ukrajinský názov: Krymská republika. Tento názov, ktorý ÚGKK SR uvádza, bol v čase vydania spomínaného zoznamu – ako vidno vyššie – v rozpore so zákonmi a ústavami Krymu aj Ukrajiny.
Dejiny.
Odovzdanie Krymu Ukrajinskej SSR.
Dňa 19. februára 1954, pri príležitosti 300. výročia pripojenia Ukrajiny k Rusku odovzdalo Prezídium Najvyššieho sovietu ZSSR Krym Ukrajine (vtedajšej Ukrajinskej sovietskej socialistickej republike). Okrem propagandistických motívov hrali úlohu aj faktory ako: geografická blízkosť, previazanosť ekonomík a kultúrne vzťahy.
Politika.
Krym je parlamentná republika bez prezidenta. Zákonodárny orgán tvorí 100-členný parlament, tzv. vrchná rada, ktorý je volený každých 5 rokov od roku 2009. Výkonnú moc predstavuje rada ministrov, ktorej predsedá premiér, ktorý je volený parlamentom. 
Špeciálny zákonodárny zbor Krymských Tatárov sa nazýva Qırımtatar Milliy Meclisi a 14 Krymských Tatárov pôsobí aj v Krymskom parlamente.
Obyvateľstvo.
Údaje o národnostnom zložení sú na základe ukrajinského sčítania ľudu v roku 2001.

</doc>
<doc id="477088" title="Lierse S.K." url="https://sk.wikipedia.org/wiki?curid=477088">
Lierse S.K.

Koninklijke Lierse Sportkring je belgický futbalový klub pochádzajúci z mesta Lier, ktorý leží v provincií Antverpy. Bol založený 6. marca 1906 počas stretnutia v miestnej krčme De Roskam. V roku 1908 sa stal členom Kráľovskej belgickej futbalovej asociácie a začal súťažiť v nižšej domácej lige. V roku 1913 sa dostavil prvý úspech, keď sa ako prvý klub z regionálnej ligy prebojoval do štvrťfinále Belgického pohára. Do najvyššej súťaže sa prvýkrát prebojoval v sezóne 1927/28 a až do konca 2. svetovej vojny patril medzi popredné kluby v krajine. Dokázal v tomto období 2x získať titul majstra a len 4x skončil mimo top 5. Toto obdobie sa datuje ako jedno z najúspešnejších v histórii klubu. Momentálne (marec 2013) je účastníkom najvyššej belgickej súťaže Jupiler League. Momentálnym vlastníkom klubu je egyptský podnikateľ Maged Samy ktorý tiež vlastní aj ďalšie dva kluby a to belgický K.V. Turnhout a egyptský Wadi Degla FC.
Domáce zápasy hráva na štadióne Herman Vanderpoortenstadion, ktorý má kapacitu 15 500 miest. Štadión bol oficiálne otvorený v roku 1925 a odvtedy prešiel 2 rekonštrukciami, poslednou v roku 2009. 
Tradičnými farbami klubu je žltá a čierna.
Lierse je držiteľom 4-násobného majstrovského titulu a 2x dokázal vyhrať Belgický pohár. Je len jeden z 5 belgických klubov, ktorý sa dokázal prebojovať do skupinovej fázy Ligy majstrov.
Káder mužstva.
 
 

</doc>
<doc id="477702" title="Muhjí ad-Dín ibn Arabí" url="https://sk.wikipedia.org/wiki?curid=477702">
Muhjí ad-Dín ibn Arabí

Muhjí ad-Dín ibn (al-)Arabí (iné prepisy: Muhjíaddín/Muhjiuddín/Muhjiddín ibn (al-)Arabí [atď. - porov. článok Muhjí ad-Dín ]; skrátane Ibn (al-)Arabí; celé meno: Muhjí ad-Dín Abú Abd Alláh Muhammad ibn Alí ibn Muhammand ibn al-Azíz al-Hátimí at-Tá′í ibn Arabí alebo Abú Abd Alláh Muhammad ibn Alí ibn al-Arabí al-Tá’í al-Hátimí; prezývka Aš-Šajch al-Akbar- doslova "Najväčší učiteľ"; * 7. august 1165, Murcia, Španielsko - † 16. november 1240, Damask, Sýria) bol španielsko-arabský filozof a učiteľ sufizmu.
Narodil sa v Španielsku, veľa cestoval po Blízkom Východe.
Známe sú jeho myšlienky o jednote všetkého bytia a náuka o dokonalom človeku. Bol obviňovaný z panteizmu a z kacírstva. Je autorom veľkého počtu (väčšinou len rukopisných) spisov.
Ibn Arabi je pripísaných asi 800 diel, aj keď iba niektoré boli autentizované. Posledné výskumy naznačujú, že viac ako 100 jeho diel prežilo v rukopisnej podobe, aj keď väčšina tlačených verzií ešte nebola kriticky upravená a obsahuje veľa chýb. Špecialista na Ibn 'Arabi, William Chittick, odvolávajúc sa na definitívnu bibliografiu diel Andalúzana od Osmana Yahya, hovorí, že z 850 diel, ktoré mu boli pripísané, je asi 700 autentických, zatiaľ čo viac ako 400 ešte existuje.
Príklady diel:

</doc>
<doc id="477789" title="Bambi (film 1942)" url="https://sk.wikipedia.org/wiki?curid=477789">
Bambi (film 1942)

Bambi je americký animovaný film z roku 1942. Filmu sa režisérsky ujal David Dodd Hand a jeho producentom bol Walt Disney. Námet pochádza z rovnomennej detskej knihy, ktorú napísal rakúsky spisovateľ Felix Salten. Je to piaty film z takzvanej animovanej klasiky Walta Disneyho. Snímka bola nominovaná na Oscara v kategóriach najlepší zvuk, najlepšia hudba a najlepšia filmova pieseň.
V roku 2008 ho Americký filmový inštitút zaradil medzi 10 najlepších animovaných filmov na svete.
Hlasy postavičiek v origináli nahovorili herci Bobby Stewart, Donnie Dunagan, Hardie Albright, John Sutherland, Paula Winslowe, Peter Behn, Tim Davis, Sam Edwards, Cammie King, Will Wright, Ann Gillis a Sterling Holloway. Hudbu zložili Frank Churchill a Edward H. Plumb.
Na film v roku 2006 nadviazalo pokračovanie "Bambi 2".

</doc>
<doc id="477843" title="Vysoká škola Goethe Uni Bratislava" url="https://sk.wikipedia.org/wiki?curid=477843">
Vysoká škola Goethe Uni Bratislava

Vysoká škola Goethe Uni Bratislava je súkromná vysoká škola, ktorá pôsobí na Slovensku od roku 2012. Zabezpečuje vysokoškolské vzdelávanie prvého a druhého stupňa na svojich troch fakultách. Zriaďovateľom školy je spoločnosť Vysoká škola Goethe Uni Bratislava, a.s. Vysoká škola pôsobí na základe uznesenia vlády č. 361 zo dňa 18. júna 2012.
Predpokladom na štúdium na tejto vysokej škole je ovládanie nemeckého jazyka, dominantného jazyka vyučovania. Základnou ideou je ponúknuť nemecky hovoriacim mladým ľudom z priľahlého regiónu kvalitné vzdelanie v medzinárodnom prostredí. Spolupracuje s medzinárodnými vysokými školami a univerzitami.
Minister školstva Juraj Draxler sa vo februári 2015 vyjadril, že predpokladá zrušenie školy. Dôvodom je, podľa neho, neplnenie podmienok akreditácie. Skončiť by mala do "„konca tohto roku“". Rektor Ľubomír Šlahor tvrdil, že o ničom nevie a škola vypracováva podklady pre Akreditačnú komisiu. Neistota ostáva ohľadne schválených programov. 64 súčasných študentov od augusta 2015 nemusí mať kde doštudovať.

</doc>
<doc id="477895" title="Česko Slovenská SuperStar (2013)" url="https://sk.wikipedia.org/wiki?curid=477895">
Česko Slovenská SuperStar (2013)

Česko Slovenská SuperStar je séria častí medzinárodnej relácie z roku 2013. Ide o tretie pokračovanie známe skôr už iba pod názvom Superstar, ktorá sa začala 10. februára 2013 a skončila 2. júna 2013.
Moderátori, porota a TOP 12.
Moderátori.
Moderátorka predošlého ročníka Tina potvrdila, že v ďalšej sérii účinkovať nebude z dôvodu tehotenstva. Takisto sa úlohy moderátora v tomto ročníku nezhostil ani moderátor z oboch predošlých ročníkov Leoš Mareš. V 3. ročníku sa teda objavila celkom nová moderátorská dvojica: z moderátorka ranného programu Snídaně s novou, češka Zora Kepková a za Slovensko takisto moderátor rannej relácie Teleráno, konkrétne Roman Juraško.
Porota.
Mená porotcov boli dlhší čas televíziami utajené. Ako prvé bolo uverejnené že prvou porotkyňou sa stane po prvý raz česká speváčka Ewa Farna. Neskôr sa potvrdila informácia, že do poroty zasadne aj po tretíkrát slovenský spevák Pavol Habera a porotu doplní Ondřej Soukup. Po prvýkrát v histórii Česko slovenskej Superstar sú porotcovia iba traja.
Priebeh súťaže.
Úvodné castingy.
Na castingy sa prihlásili približne 8000 súťažiacich z Česka a Slovenska.
Semifinále.
Semifinále malo premiéru 17. marca 2013. Zúčastnilo sa ho 16 najlepších spevákov. Po prvý raz bolo semifinálové kolo iba jedno. Súťažiaci sa predviedli s piesňou podla vlastného výberu. Napokon súťaž opustili 4 speváci. Dvaja Slováci, z čoho jeden chlapec a jedno dievča, a dvaja Česi, taktiež jeden chlapec a jedno dievča.
Finále.
1. finále: „Hit Number One“.
Premiéra – 24. marec 2013
2. finále: „Slovenské a české piesne“.
Premiéra – 31. marec 2013
3. finále: „Rockové hity“.
Premiéra – 7. apríl 2013
4. finále: „Filmové hity“.
Premiéra – 14. apríl 2013
5. finále: „Legendárne hity“.
Premiéra – 21. apríl 2013
6. finále: „Venované piesne“.
Premiéra – 28. apríl 2013
7. finále: „Piesne o láske“.
Premiéra – 5. máj 2013
8. finále: „Hity 90-tych rokov“.
Premiéra – 12. máj 2013
9. finále: „Piesne vybrané divákmi, Súčasné hity, Duety“.
Premiéra – 19. máj 2013
10. finále: „Letné hity“.
Premiéra – 26. máj 2013
GrandFinále.
Premiéra – 2. jún 2013

</doc>
<doc id="478051" title="Citroën Saxo" url="https://sk.wikipedia.org/wiki?curid=478051">
Citroën Saxo

Citroën Saxo je malý automobil, ktorý vyrábala francúzska automobilka Citroën v rokoch 1995 až 2003. Vyrábal sa ako 3-dverový alebo 5-dverový Hatchback. Počas 8-ročnej produkcie sa vyrobilo 1 653 514 kusov.
Saxo I..
Model mal zhodnú platformu s modelom Peugeot 106. Oboje vychádzali z predchodcu Citroën AX. Využívali zadnú nápravu podobnú modelu ZX a Xsara, s torznými tyčami. Vpredu bolo použité zavesenie McPherson s pružinami. Najvyššou radou bol športovo ladený model VTR s 1.4L motorom a model VTS 8v a 16v, oba mali rozšírené laminátové prahy a zadný deflektor prúdenia vzduchu "krídlo".
Saxo I. Facelift.
V roku 1997 prešiel model Saxo faceliftom. Zmenila sa hlavne predná maska, ktorá dostala podobu masky z modelu Xsara alebo Xantia, zlepšilo sa tak aj chladenie motora. Zmenou prešli zadné svetlá, ktoré sa zosvetlili pre lepšiu viditeľnosť.
Saxo II..
Počiatkom roku 2000 prešiel model celkovým faceliftom. Zmenila sa hlavne predná maska, svetlá, nárazníky. Bola zvýšená bezpečnosť úpravou deformačných zón a pridaním airbagov.
Saxo a Šport.
Citroën postavil sériu športových modelov pre rally šampionát ako nástupcu úspešného Citroënu AX Supertourisme a GTi. Citroën Saxo Kit Car Super 1600. 
Elektromobil.
Saxo nadviazal na obmedzenú sériu Citroënu AX Electric s výkonnejším motorom a zväčšenou kapacitou batérií; tak vznikol Saxo Electric.
Bezpečnosť.
Euro NCAP publikované v roku 2000&lt;br&gt;
Ochrana posádky:&lt;br&gt;
Ochrana chodcov: (z 4 možných)

</doc>
<doc id="478122" title="Gymnázium sv. Michala Archanjela" url="https://sk.wikipedia.org/wiki?curid=478122">
Gymnázium sv. Michala Archanjela

Gymnázium sv. Michala Archanjela je všeobecné cirkevné gymnázium v Piešťanoch. Gymnázium je pomenované podľa archanjela Michala. Zriaďovateľom je Arcibiskupský úrad v Trnave. 
Gymnázium bolo založené 1. septembra 1992. Škola poskytuje denné úplné štúdium s maturitou všeobecného zamerania. K 10. septembru 2012 študuje na škole 139 študentov v 6 triedach všetkých štyroch ročníkov.
História budovy školy.
Budova školy bola postavená v roku 1754, z ktorého pochádza aj prvá zmienka o jestvovaní rímskokatolíckej ľudovej školy v Piešťanoch. V roku 1831 bola budova prestavaná na poschodovú. V roku 1928 bola pristavená telocvičňa "Orlovňa", ktorú počas prvej slovenskej republiky užívala "Slovenská katolícka mládež". V roku 1954 nastalo poštátnenie budovy, do ktorej sa neskôr usídlila základná škola. V roku 1992 bolo založené Gymnázium sv. Michala Archanjela. V roku 2003 sa uskutočnila prestavba a nadstavba severného krídla budovy. 28. februára 2013 si škola pripomenula 20. výročie založenia gymnázia.

</doc>
<doc id="478209" title="Henrieta Mičkovicová" url="https://sk.wikipedia.org/wiki?curid=478209">
Henrieta Mičkovicová

Henrieta Mičkovicová (* 25. jún 1967, Bratislava) je slovenská herečka.
Vyštudovala herectvo na Divadelnej fakulte Vysokej školy múzických umení. Účinkovala v množstve českých a slovenských seriáloch a filmoch. V poslednom období svojej hereckej kariéry sa venovala natáčaniu seriálov zo slovenskej televíznej produkcie Ordinácia v ružovej záhrade, Panelák, Ako som prežil a Búrlivé víno. Nový život. Učinkuje v Divadle Aréna v predstavení Lulu. Aj v divadle DPOH v divadelnej hre ,Tri prasiatka" kde hrá Líšku a v divadelnej hre ,Veronikina izba". 
Jej dlhoročným partnerom je Alexander Bárta, s ktorým má dcéru Esther, a z predošlého vzťahu má syna Dávida.

</doc>
<doc id="478336" title="Homeland – Zradca" url="https://sk.wikipedia.org/wiki?curid=478336">
Homeland – Zradca

Homeland – Zradca alebo Homeland: V mene vlasti () je americký televízny seriál. Vysielala ho stanica Showtime od 2. októbra 2011 do 26. apríla 2020. Seriál je založený na izraelskom seriáli "Hatufim". V seriáli hrajú Claire Danesová ako Carrie Mathison, pracovníčku Central Intelligence Agency, a Damian Lewis ako Nicholas Brody, bývalého člena United States Marine Corps, o ktorom je Carrie presvedčená, že počas svojho zajatia Al-Káidou s nimi začal spolupracovať a teraz je hrozbou pre Spojené štáty americké.
Homeland mal slovenskú premiéru 3. septembra 2013 na Pluske, kedy bol po dvoch odvysielaných častiach stiahnutý z vysielania z dôvodu neuspokojivých výsledkov sledovanosti. Seriál sa vrátil na obrazovky 30. júna 2014, kedy ho Plus začala vysielať znovu od prvej časti.
Lokácie.
Okrem Spojených štátov sa seriál nakrúcal vo viacerých častiach sveta v súlade s udalosťami deja.

</doc>
