<doc id="1837" title="Jan Amos Komenský" url="https://sk.wikipedia.org/wiki?curid=1837">
Jan Amos Komenský

Jan Amos Komenský ( ; * 28. marec 1592, Slovácko† 15. november 1670, Amsterdam, Nizozemsko) bol moravský (ale prisvojujú si ho aj Maďari, Slováci, Nemci a pod.) pedagóg, jazykovedec, prírodovedec, humanista, filozof, politik a biskup Jednoty bratrskej. Mal slovenských predkov. Jeho priezvisko je pravdepodobne odvodené od obce Komňa v okrese Uherské Hradiště.
Vyštudoval teológiu a bol vysvätený za kňaza Jednoty bratskej. Táto cirkev patrila k protestantským cirkvám v Čechách a hlásila sa k husitským tradíciám. 
Po porážke českých stavov v bitke na Bielej hore sa Komenský musel skrývať pred cisárskymi vojskami. V tom čase mu na mor zomrela manželka i dve deti. Východisko z trpkej situácie hľadal v práci. Vtedy začal pracovať na svojej knihe "Labyrint světa a ráj srdce."
V roku 1628 opustil Moravu a pustil sa putovať po Európe. Finančne ho pri tom podporovali bohatí mecenáši, ktorí si vážili jeho prácu. Zavádzal úplne nové spôsoby v školskej dochádzke. Hlásal, že školská dochádzka musí byť povinná pre každé dieťa, či je bystré alebo hlúpe, bohaté alebo chudobné. Preslávil sa na svoju dobu revolučnými pojmami „opakovanie je matkou múdrosti“ a „škola hrou“.
Jeho filozofia sa nazýva pansofia. Ústrednou filozofickou ideou J. A. Komenského je myšlienka jednej harmónie ovládajúcej celý kozmos. Komenského filozofické otázky sa sústreďujú na súvislosť zmyslu všetkého bytia.
Tak ako je pre prístup F. Bacona k svetu príznačná indukcia, a pre R. Descarta evidentná dedukcia more geometrico, tak je pre Komenského typický postup synkritickou metódou.
Citát.
Podľa Komenského je dieťa predmet, ale aj vzor pravej obnovy. 

</doc>
<doc id="1843" title="Konštantín Filozof" url="https://sk.wikipedia.org/wiki?curid=1843">
Konštantín Filozof

Konštantín Filozof (; * 827, Solún, Grécko – † 14. február 869, Rím), tesne pred smrťou prijal mníšske meno Cyril resp. zastarano: "Cyrill" (, ) bol byzantský filozof, teológ, misionár, jazykovedec, prekladateľ a hymnograf, zakladateľ slovanského písomníctva, brat Metoda.
Životopis.
Nižšie vzdelanie dostal vo svojom rodisku. V približne štrnástich rokoch stratil otca. Ďalšie vzdelanie mu zabezpečil Theoktist, cisársky kancelár (logotét). Ten povolal mladíka v roku 842 alebo 843 na cisársku odbornú školu do Carihradu, kde sa v tom období vzdelával aj mladý cisár Michal III. Po ukončení štúdií bol menovaný chartofylaxom (knihovníkom a v podstate tajomníkom) konštantínopolského patriarchu Ignáca. Konštantín bol ešte pred nástupom do funkcie asi v roku 849 vysvätený za kňaza. Po krátkom čase sa vzdal vysokého postu a odišiel do monastiera pri Bosporskej úžine. Potom prednášal filozofiu na cisárskej univerzite v Konštantínopole a neskôr odišiel na kratšiu dobu do monastiera na hore Olymp. Bol popredným členom Fótiovho intelektuálneho kruhu a Fótiovým dobrým priateľom. 
V rokoch 861 – 862 sa zúčastnil byzantského diplomatického posolstva ku Chazarom, 863 ho spolu s bratom Metodom byzantský cisár Michal III. poveril misiou na Veľkú Moravu (od 863/864). V Ríme dosiahli u pápeža Hadriána II. schválenie slovanskej liturgie aj pre západnú cirkev. V Ríme sa s podlomeným zdravím utiahol do monastiera pri chráme sv. Praxedy a prijal mníšske meno Cyril. Prácou predčasne vysilený zomrel 42-ročný a bol pochovaný v chráme sv. Klimenta (bazilike San Clemente) v Ríme.
Ďalšie podrobnosti o období od roku 861 pozri v článku Cyril a Metod.

</doc>
<doc id="1845" title="Mikuláš Kopernik" url="https://sk.wikipedia.org/wiki?curid=1845">
Mikuláš Kopernik

Mikuláš Kopernik alebo Koppernik, alebo Coppernicus (* 19. február 1473, Toruň – † 24. máj 1543, Frombork, Poľsko) bol poľský astronóm, matematik, filozof, humanista, kanonik v katolíckej cirkvi a ekonóm; významný predstaviteľ renesančnej filozofie; nahradil geocentrický obraz sveta heliocentrickým. 
Kopernikovo učenie obsahovalo kinematickú schému slnečnej sústavy, ktorá sa stala začiatkom vývinu nebeskej mechaniky a umožnila aplikovať pojmy zemskej mechaniky na kozmos. V Kopernikovom učení sa začalo zbližovanie astronómie so zemskou mechanikou.
Heliocentrizmus.
Mikuláš Kopernik bol veľmi dobrý pozorovateľ oblohy, dokázal z faktov dedukovať správne závery. Všimol si, že vnútorné planéty sa na oblohe ukazujú len na rannej a večernej oblohe, vonkajšie planéty sú viditeľné aj cez hlbokú noc. Z tohto pozorovania usúdil poznatok, že centrom slnečnej sústavy nie je Zem, ako si v tej dobe mysleli všetci učenci, ale Slnko, okolo ktorého sa pohybujú planéty po kruhových dráhach. Tomuto systému hovoríme heliocentrizmus. Svoje poznanie stihol detailne rozpracovať vo svojej najznámejšej knihe "De revolutionibus orbium coelestium", v ktorej dôkladne spochybnil geocentrizmus. Kniha vyšla v roku jeho úmrtia. 
Hrob.
Po smrti bol pochovaný vo Fromborskej katedrále pri oltári o ktorý sa staral, ako bolo zvykom u kanonikov. Nebolo však známe, ktorý oltár mal na starosti. Poľskí archeológovia hľadali jeho hrob v katedrále mnoho rokov a 3. novembra 2005 oznámili, že v auguste nájdená lebka s veľkou pravdepodobnosťou patrila Mikulášovi Kopernikovi. Dôkazom má byť počítačová rekonštrukcia tváre v Ústrednom kriminalistickom laboratóriu vo Varšave. Stopercentnú istotu však nešlo dosiahnuť, pretože chýbali testy DNA jeho potomkov (ako duchovný nemohol mať Kopernik deti). Autentickosť pozostatkov bola preukázaná až v roku 2008, keď poľskí vedci s pomocou švédskych kolegov porovnali DNA vlasu z knihy, ktorú Kopernik vlastnil a DNA jeho zuba z objaveného hrobu.

</doc>
<doc id="1856" title="Viktor Krupa" url="https://sk.wikipedia.org/wiki?curid=1856">
Viktor Krupa

PhDr. Viktor Krupa DrSc. (* 23. december 1936, Nové Mesto nad Váhom – † 14. február 2021, Bratislava) bol slovenský jazykovedec, ktorý pracoval v oblasti všeobecnej a orientálnej jazykovedy, typológie, folkloristiky, japonistiky. Prekladal z orientálnych literatúr, najmä mytológiu a ústnu slovesnosť.
Bol najvýznamnejším slovenským odborníkom na kultúru Oceánie, v rokoch 1990 až 2006 bol riaditeľom Kabinetu orientalistiky Slovenskej akadémie vied.
Vyše tridsať rokov sa zaoberal jazykovedou, religionistikou a mytológiou, predovšetkým polynézskou. Po skončení vysokoškolského štúdia rusistiky a slovakistiky na Filozofickej fakulte Univerzity Komenského v Bratislave (v r. 1959) absolvoval niekoľko dlhodobých pobytov v zahraničí, napr. v rokoch 1965-1966 na Havajských ostrovoch a na Novom Zélande (štipendium Wenner-Gren Foundation v New Yorku), v r. 1969 v USA, na Kalifornskej univerzite v Berkeley (štipendium National Science Foundation vo Washingtone), v rokoch 1970-1971 na univerzitách v Münsteri a Tübingene v Nemecku (štipendium A. von Humboldt-Stiftung) a v r. 1988 na Novom Zélande (štipendium Aucklandskej univerzity).
Uverejnil rad kníh v angličtine (v Holandsku a Veľkej Británii), v ruštine a slovenčine (napr. Polynézske mýty [1973], Japonské mýty [1979], Cesty bohov [1988], Polynézania [1988]). V zahraničných odborných kruhoch sú cenené predovšetkým jeho publikácie Morpheme and Word in Maori (Haag 1966), The Maori Language (Moskva 1968) a The Polynesian languages (Routledge &amp; Kegan Paul; London, Boston, Melbourne a Henley, 1982). V r. 1983 vydal spolu s Jozefom Genzorom a Ladislavom Drozdíkom encyklopedické dielo "Jazyky sveta".
V r. 1996 vydal – vo vydavateľstve CAD Press Bratislava - knihu "Legendy a mýty Polynésie/Polynéská kosmogonie (Mýty o stvoření světa)." V r. 2007 vyšiel CAD PRESS jeho preklad "KODŽIKI - Japonské mýty". Viktor Krupa je aj plodným prekladateľom z anglosaskej literatúry. Preložil diela Rudyarda Kiplinga, Edwarda Gibbona, Jonathana Swifta, Marka Twaina, Thomasa Stearnsa Eliota, Daniela Defoa a iných.

</doc>
<doc id="1872" title="Claude Lévi-Strauss" url="https://sk.wikipedia.org/wiki?curid=1872">
Claude Lévi-Strauss

Claude Lévi-Strauss [vyslov: lévi-strós] (* 28. november 1908, Brusel, Belgicko – † 30. október 2009, Paríž, Francúzsko) bol francúzsky etnológ, antropológ, sociológ, jeden z hlavných predstaviteľov filozofického štrukturalizmu, zakladateľ sociálnej antropológie, profesor antropológie na Collège de France v Paríži, člen Francúzskej akadémie a nositeľ Radu čestnej légie, žiak Durkheima. Považujú ho za zakladateľa francúzskeho štrukturalizmu.
Veľkú pozornosť venoval vývinu myslenia. Charakteristické pre jeho diela sú predovšetkým analýzy tzv. primitívnych (predpísomných) náboženských kultúr. Na rozdiel od predchádzajúcich generácii bádateľov v oblasti antropológie, sociológie a religionistiky tvrdil, že myslenie prírodných národov nie je nelogické, či iracionálne, ale že jeho racionalita funguje na iných princípoch, ktoré je potrebné odhaliť a pochopiť. Lévi-Strauss predpokladá, že myslíme v protikladoch. Čiže základ našeho myslenia je tvorený protikladmi čo sa prejavuje v jazykovej štruktúre. Z toho dôvodu sa zaoberal tiež lingvistikou, mýtom a hudbou. 
Podľa jeho téz je príroda spontánna a univerzálna, kým kultúra je špecifická a normatívna. Logikou binárnych protikladov človek do svojho sveta vnáša štrukturálny a kultúrne modelovaný poriadok. Ten sa premieta do prejavov ľudskej činnosti ako sú mýty, totemizmus, umenie, rituály a podobne.

</doc>
<doc id="1880" title="Michail Vasilievič Lomonosov" url="https://sk.wikipedia.org/wiki?curid=1880">
Michail Vasilievič Lomonosov

Michail Vasilievič Lomonosov () (* 19. november 1711, Mišaninskaja, Ruské cárstvo – † 15. apríl 1765, Petrohrad, Ruská ríša) bol ruský prírodovedec, filozof, chemik, spisovateľ a maliar; iniciátor založenia univerzity v Moskve 1755. Zakladateľ súčasného ruského spisovného jazyka.
Život.
Narodil sa v dedinke Mišaninskaja pri Cholmogore na severe Ruska. Bol nesmierne nadaný, sám sa naučil latinsky čítaním Biblie v tomto jazyku. V Moskve, kam údajne hnaný túžbou po vzdelaní prišiel pešo, poznali jeho talent a umožnili mu štúdiá v nemeckom Freibergu. Po návrate do vlasti založil Akadémiu vied.
Je významnou osobnosťou svetových i samotných ruských dejín vedy hlavne v Rusku.
Mal široký záber a venoval sa viacerým problematikám. Zjednodušil formuláciu zákona zachovania hmotnosti. Objavil atmosféru Venuše. Vytvoril novú teóriu o teple. Písal básne. Bol polyhistorom. Nezávisle od Benjamina Franklina a Prokopa Diviša zostrojil bleskozvod, je konštruktérom horizontoskopu. Zostrojil aj anemometer a refraktometer.

</doc>
<doc id="1881" title="Charles Babbage" url="https://sk.wikipedia.org/wiki?curid=1881">
Charles Babbage

Charles Babbage (* 26. december 1791, Londýn – † 18. október 1871, Londýn) bol anglický matematik, filozof a informatik. Ako prvý vymyslel programovateľný počítač a pokúšal sa ho aj zostrojiť, ale nepodarilo sa mu dielo dokončiť.
Diferenčný stroj dostal konkrétne črty v roku 1821. Vtedy sa Babbage stretol s astronómom Johnom Herschelom a po tom, čo dlho preverovali zložité a nesprávne výpočty, Babbage zvolal: „Preboha, kiež by bol býval tieto kalkulácie robil parný stroj!“ 
O dva roky začal svoju myšlienku stvárňovať. Najskôr načrtol plán Diferenčného stroja I. Bol to však zložitý a drahý projekt, a vynálezca utratil vládne peniaze, za ktoré by sa dali postaviť dve bojové lode. Po tom, čo sa pohádal aj s hlavným inžinierom, ktorého upodozrieval, že nadsadzuje výdavky (inak povedané - kradne), vymyslel lepší projekt: Diferenčný stroj II. Veľa vecí v ňom zdokonalil a urobil z neho obrovský „drvič“ čísel, ktorý zefektívnil zložité výpočty. Ani ten však nedokončil. 
Babbageov projekt Analytického stroja však znamenal historický prechod od mechanických strojov k programovateľnému počítaču.
Je po ňom pomenovaný kráter Babbage na privrátenej strane Mesiaca.

</doc>
<doc id="1932" title="Philipp Melanchthon" url="https://sk.wikipedia.org/wiki?curid=1932">
Philipp Melanchthon

Philipp Melanchthon (* 16. február 1497, Bretten, Nemecko – † 19. apríl 1560, Wittenberg) bol nemecký filozof, luteránsky teológ, humanista a cirkevný reformátor, pedagóg, profesor univerzity vo Wittenbergu. Realizátor Lutherovho teologického programu: Melanchton podal filozofickú formuláciu luteranizmu; je zakladateľ protestantskej neoscholastiky. Veľký vplyv malo jeho učenie o práve a štáte.
Má čestný titul „Praeceptor Germaniae“ (Učiteľ Nemecka).
Dielo.
všeobecné pojmy teologické alebo náčrt teológie), 1521

</doc>
<doc id="1959" title="Nágárdžuna" url="https://sk.wikipedia.org/wiki?curid=1959">
Nágárdžuna

Nágárdžuna (2. storočie) bol indický filozof, buddhistický mudrc, mahájánsky mysliteľ, zakladateľ školy madhjámiky. Podľa Nágárdžunu je tento náš svet (samsára) nirvána a naopak.
Vypracoval základy buddhistickej logiky, ktoré vyložil vo svojich štyroch učeniach:
Logika popierania, ktorá sa rozvíja na tejto ceste, vedie k Nágárdžunovmu nihilistickému systému.
Základom bytia a jeho nositeľov je podľa Nágárdžunu prázdnota (šúnja).
Nágárdžuna odmieta prehnaný asketizmus ako aj ľahký svetský život; pre zástancu filozofie madhjámiky je všetko parikalpita.
Nágárdžuna nadväzuje na pradžňápáramitu.

</doc>
<doc id="1966" title="František Novosád" url="https://sk.wikipedia.org/wiki?curid=1966">
František Novosád

Prof. PhDr. František Novosád, CSc. je slovenský pôvodne marxisticko-leninský filozof, historik filozofie, prekladateľ, hlavný redaktor časopisu Filozofia do roku 2006. Novosád sa špecializuje na dejiny filozofie 19. stor. a 20. stor. a výskum sociálnej filozofie, je špecialistom najmä na filozofiu Martina Heideggera, Ernsta Cassirera a Maxa Webera. Do r. 2020 bol vedúcim Oddelenia sociálnej filozofie a filozofickej antropológie na Filozofickom ústave SAV. V súčasnosti je prorektorom Bratislavskej medzinárodnej školy liberálnych štúdií - BISLA.

</doc>
<doc id="1973" title="Robert Owen" url="https://sk.wikipedia.org/wiki?curid=1973">
Robert Owen

Robert Owen (* 14. máj 1771, Newtown, Wales – † 17. november 1858, Newtown, Wales) bol anglický utopista, humanista, sociálny reformátor, zakladateľ komunistických kolónií v USA, pedagóg, spiritualista, iniciátor družstevného hnutia.
Svoje idey presadzoval v praxi prostredníctvom 1. vybudovania sociálneho podniku v New Lanark, 2. založením komunistickej kolónie New Harmony v USA, 3. zakladaním družstevných bánk/výmenných bázarov (burzy pre spravodlivú pracovnú zámenu), 4. pokusmu o štrukturálnu zmenu spoločnosti prostredníctvom odborov (prostredníctvom "Veľkej národnej konsolidovanej odborovej únie výrobcov") a 5. zakladaním vzdelávacích inštitúcií. V Británii presadil obmedzenie detskej a ženskej práce, zaslúžil sa o reformu vzdelávania (presadil výchovné osnovy pre dospievajúcu mládež, založil aj prvú verejnú škôlku na svete, inicioval vznik národného školstva a všeobecnej školskej povinnosti a duálne vzdelávanie). V podniku New Lanark presadil 10 ½-hodinový pracovný čas; inicioval tiež zavedenie 8-hodinového času. V New Lanark robotníkom zabezpečil jedlo, bývanie, vzdelanie, a zlepšil pracovné podmienky. Ako opatrenie pred pauperizáciou, chudobou a nezamestnanosťou z automatizácie výroby navrhol vedecky riadené, sebestačné a dlhodobo udržateľné robotnícke komúny. Družstevné obce by postupne vstupovali do súťaže so starým režimom. Práca, pôda a kapitál by v družstevnom systéme dokázali vyživiť podľa Owena štvornásobne viac ľudí.
Owenizmus sa spolu s fourierizmom a ikarským hnutím stali prvými populárnymi socialistickými ideológiami. Owen okrem toho, že založil kolóniu New Harmony, inšpiroval zakladanie ďalších kolónií v USA (Forestwille, Franklin, Kendal, Hunt, Yellow Springs, Nashoba, Haverstraw, Forestville, Blue Spring, Valley Forge, Goose Pond, Promisewell), Spojenom kráľovstve (Spa Fields, Orbitson, Ralahine, Queenwood Farm) a Kanade (Maxwell). V práci Owena pokračovali aj jeho synovia, predovšetkým Robert Dale Owen, ktorý v Indiane presadil zákon o štátnom školskom systéme.
Filozofické, ekonomické a pedagogické postoje.
Filozofické a pedagogické postoje publikoval v článkoch, spisoch, prejavoch, či už v rámci svojho časopisu "The Crisis" (1832), či v rozsiahlych knižných dielach. Medzi jeho najvýznamnejšie diela patria "O novom pohľade na spoločnosť alebo eseje..." (1813; o princípe formovania ľudského charakteru), "Správa o priebehu verejných zhromaždení" (1823, o činnosti továrne New Lanark), "Výklad zásad a plánov na vybudovanie svojpomocných osád v tuzemsku" (1841; návod na budovanie utopických komunít) a "Kniha o novom mravnom svete" (1842). 
V Owenovom odkaze, ktorý je viazaný na jeho život, môžeme nájsť tri vývojové fázy: filantropickú, komunisticko-družstevnú, mystickú (konvertovanie na spiritualizmus). Owen takmer necituje filozofov a svoje myšlienky formuje ako originálne postoje.
Lukáš Perný v knihe "Utopisti, vizionári sveta budúcnosti" zdôrazňuje, že Owenova filozofia dejín je optimistická, nakoľko verí, že univerzálna harmónia (utópia) je historickou nutnosťou. Doterajšie dejiny ľudstva, sú podľa Owena dejiny omylov a považuje ich za nerozumné obdobie ľudskej existencie. To, že sa hromadil omyl za omylom, Owen dokladá dobovými dokumentami, štatistikami a citáciami o biede, chudobe a úpadku.
Owen je principiálny pacifista, komunitarista, odmieta individualizmus a súkromno-vlastnícky egoizmus. Zdôrazňuje, že spravodlivá spoločnosť musí byť usporiadaná tak, aby rozvoj výrobných síl opierajúcich sa o vedu bol využitý pre celospoločenské blaho. Charakter človeka je pre Owena výsledkom predispozícií a pomerov (prostredia), teda základom jeho tézy je, že človek je determinovaný prostredím (je jeho pasívnym produktom). Charakter človeka je teda produktom z jednej strany vrodených predispozícií a zo strany druhej okolností, ktoré ho obklopujú. Ak sa nezmení prostredie, teda materiálne a duchovné podmienky rozvoja, nezmení sa ani človek. Zlé spoločenské zriadenie je preto dôsledkom nesprávnej výchovy a zlého utvárania charakteru človeka. Navrhuje spoločnú výchovu detí, kde sa k nim bude pristupovať s rovnakou starostlivosťou, láskavosťou, pozornosťou, bez akejkoľvek privilegovanosti na základe majetku. Owen sa usiloval o pedagogickú reformu v troch rovinách: na úrovni komunity pri fabrike New Lanark, na úrovni komunistických kolónií (New Harmony) a na úrovni celokrajinných reforiem. Owen požadoval zavedenie všeobecnej školskej povinnosti a národného školstva. Zákon bol vydaný až po Owenovej smrti v roku 1870.

</doc>
<doc id="2298" title="Frank Plumpton Ramsey" url="https://sk.wikipedia.org/wiki?curid=2298">
Frank Plumpton Ramsey

Frank Plumpton Ramsey (* 22. február 1903, Cambridge, Spojené kráľovstvo† 19. január 1930, Londýn) bol britský matematik, filozof a ekonóm.
Životopis.
Narodil sa v Cambridge, kde jeho otec Arthur Stanley Ramsey pôsobil ako dekan a učiteľ matematiky na Magdalene College. Frank bol najstarším zo štyroch súrodencov. Mal dve sestry a jeho mladší brat Arthur Michael Ramsey bol v rokoch 1961 až 1974 canterburským arcibiskupom. V roku 1925 sa oženil s Lettice C. Bakerovou, s ktorou mali dve dcéry. 
Na mnohých cambridgeských akademikov urobil Ramsey dojem svojou pozoruhodnou inteligenciou. Bol veľmi sčítaný a zaujímal sa o mnoho rôznych oblastí. V politike zastával skôr ľavicový postoj a pokiaľ šlo o náboženstvo, jeho manželka ho označila za „militantného ateistu“. 
Ramsey trpel chronickými problémami s pečeňou. Po záchvate žltačky podstúpil operáciu, ktorá sa mu stala osudnou. Svoju sľubne sa rozvíjajúcu kariéru ukončil predčasne vo veku iba 26 rokov.
Kariéra.
Od roku 1915 študoval na cambridgeskej Winchester College, neskôr získal štipendium a pokračoval v štúdiu matematiky na prestížnej Trinity College v Cambridge. Po absolutóriu v roku 1923 nakrátko odcestoval do Rakúska. Keďže naňho hlboko zapôsobilo dielo Ludwiga Wittgensteina Tractatus Logico-Philosophicus, zaumienil si osobne sa s Wittgensteinom porozprávať. Ten v tom čase pracoval ako učiteľ v malej rakúskej dedine. Ramsey ho pomohol presvedčiť o tom, že jeho filozofické bádanie je neúplné a že sa má usídliť v Cambridge.
V roku 1924 získal Ramsey ako 21-ročný miesto na King's College. Vykonal veľké množstvo práce v oblasti logiky, ekonómie a filozofie. O rok neskôr, v roku 1925, vydal svoje najdôležitejšie dielo "The Foundations of Mathematics" (Základy matematiky). Od roku 1926 začal na univerzite prednášať matematiku a neskôr sa stal dekanom pre štúdium matematiky na King's College. Ako prednášajúci bol veľmi obľúbený. V roku 1927 publikoval významný článok "Facts and Propositions" (Fakty a tvrdenia), v ktorom navrhol prvú redundančnú teóriu pravdy.
Jeden z teorémov, ktoré Ramsey dokázal vo svojej práci z roku 1930 nazvanej "On a problem of formal logic" (O probléme formálnej logiky), teraz nesie jeho meno ako Ramseyov teorém. Bol dôležitým míľnikom vo vývoji kombinatoriky a podporil myšlienku, že v dostatočne veľkých systémoch musí byť nejaké usporiadanie, akokoľvek neusporiadané by sa mohli javiť.
Na poli ekonómie prišiel Ramsey s elegantnou koncepciou tvorby ceny v špecifických podmienkach monopolu. Keď chce monopolista maximalizovať prebytok spotrebiteľa a zároveň zaistiť primerané pokrytie svojich nákladov, stanoví cenu, pri ktorej čiastka presahujúca medzné náklady je nepriamo úmerná cenovej elasticite dopytu po danom statku. 
Ramsey bol dobrým priateľom ekonóma Johna Maynarda Keynesa, ktorého práca o pravdepodobnosti motivovala Ramseya k vypracovaniu argumentácie pre subjektívnu pravdepodobnosť (Bayesovská pravdepodobnosť). Podobne ako práca Bruna de Finettiho, známou sa stala až v 50. rokoch 20. storočia.
Medzi filozofmi nebol považovaný za zvlášť výnimočnú osobnosť. Wittgenstein uvádza v úvode k svojim "Filozofickým skúmaniam", že ho Ramsey ovplyvnil (ale nie natoľko, ako Piero Sraffa).

</doc>
<doc id="2300" title="Anatol Rapoport" url="https://sk.wikipedia.org/wiki?curid=2300">
Anatol Rapoport

Anatol Rapoport (* 22. máj 1911, Losovaja, Ukrajina – † 20. január 2007, Toronto, Kanada) bol americký matematik, psychológ, sociológ a filozof, pôvodom z Ruska, ktorý sa usiluje integrovať vedenie (myslenie) a konanie na základe jeho operacionálnej koncepcie.
Pravda, podľa Rapoporta, je predpovedný obsah výpovede. Rapoportovi ide o spojenie filozofie prírodných vied a pragmatizmu, a to tak v zmysle Deweyho ako aj Marxa, keďže obaja posledne menovaní filozofi zastávali názor, že vedomie, a tým aj vedenie, vyrastá z konania. Rapoport aplikuje pri pojednávaní o spoločenských otázkach metódu analytickej filozofie, od čoho si sľubuje vytvorenie mocnej zbrane v boji proti ideologickému fanatizmu a mysticizmu.

</doc>
<doc id="2301" title="Paul Ricœur" url="https://sk.wikipedia.org/wiki?curid=2301">
Paul Ricœur

Paul Ricœur (* 27. február 1913, Valence, Francúzsko – † 20. máj 2005, Châtenay-Malabry) bol francúzsky filozof zo školy Gabriela Marcela, fenomenológ. Profesor na univerzite v Nanterre a v Chicagu. 
Svoju filozofickú dráhu začal až po druhej svetovej vojne trojzväzkovým skúmaním k filozofii vôle, pričom vychádza z faktu, že vôľové a mimovoľné sa neustále vzájomne podmieňujú; pri ich opise treba preto abstrahovať od otázky viny a transcendencie. Ricœur stojí blízko Husserla a najnovšieho vývinu fenomenológie. Pod vplyvom protestantskej teológie vykladá mýty ako symbolický jazyk svedomia a kritizuje existencializmus a francúzsky štrukturalizmus.

</doc>
<doc id="2307" title="Ján Rybár (1911)" url="https://sk.wikipedia.org/wiki?curid=2307">
Ján Rybár (1911)

Ján Rybár (* 9. február 1911, Černík – † 2005, Pezinok) bol slovenský kresťanský filozof, katolícky kňaz a piarista.
Študoval v nitrianskom teologickom učilišti a za kňaza bol vysvätený v roku 1938. V rokoch 1940-1950 vyučoval ako stredoškolský učiteľ na piaristickom gymnáziu v Trenčíne. V roku 1943 získal doktorát z filozofie. V pastorácii pôsobil ako kaplán a správca fary v Marianke, Štefanovej a v rokoch 1973 - 1992 v Zborove. Od roku 1992 žil v Charitnom dome v Pezinku. 
Sústredil sa predovšetkým na skúmanie vzťahu duše a tela. Z povahy vzájomnej podmienenosti psychickej a fyzickej sféry v človeku mu vyplynulo, že duša je samostatná duchovná substancia. Duševný život človeka je síce viazaný na mozog, no nie celkom, presahuje túto viazanosť. Jeho činnosti sa nevyčerpávajú mozgovými procesmi a poukazujú na subsistujúci duchovný a personálny základ. 

</doc>
<doc id="2332" title="Georg Simmel" url="https://sk.wikipedia.org/wiki?curid=2332">
Georg Simmel

Georg Simmel (* 1. marec 1858, Berlín, Nemecko – † 28. september 1918, Štrasburg, Francúzsko) bol nemecký filozof a sociológ (zakladateľ formálnej sociológie), teoretik umenia, najdôležitejší predstaviteľ filozofie života.
Životopis.
Narodil s v Berlíne a strávil tam väčšinu svojho života. Študoval sociológiu a históriu na Berlínskej univerzite. Od roku 1885 tam prednášal. V roku 1914 sa stal riadnym univerzitným profesorom na universite v Štrasburgu.
Spolu s M. Weberom a F. Tönniesom je zakladateľom "Nemeckej spoločnosti pre sociólogiu" (1909). 
V roku 1890 sa oženil s Gertrudou Kinel. Neskôr s ňou mal syna Gertmunda.
Tesne pred koncom I. svetovej vojny zomrel na rakovinu (HCC). 
Sociológia G. Simmela.
Simmel je zakladateľom a významným predstaviteľom tzv. formálnej sociológie. Sociológiu vymedzuje ako vedu skúmajúcu "formy zospoločenštenia". Simmel sa teda nezaoberá skúmaním spoločnosti ako celku, nevenuje sa minulosti, ani neprognózuje budúcnosť, čím sa líši od svojich sociologických súčasníkov. Predmetom jeho záujmu je analýza súčasného života spoločnosti.
Simmel rozlišuje formu a obsah sociálnych javov. Zaujímajú ho iba všeobecné formy vzťahov, ktoré nie sú viazané časovo ani priestorovo. Sú to napr. vzťahy nadriadenosti a podriadenosti, napodobňovania, deľby práce, konkurencie, vytváranie strán, reprezentácie, vnútornej konsolidácie. Tieto formy možno nájsť v rozmanitých sociálnych skupinách, líšiacich sa cieľom a významom (štát, hospodárske spoločenstvo, rodina, cirkev, gang a pod.).
Simmelove poňatie sociológie ovplyvnilo najmä americkú sociológiu. Z jeho prác vychádza napr. teória konfliktu alebo sociológia každodennosti.

</doc>
<doc id="2344" title="Sofokles" url="https://sk.wikipedia.org/wiki?curid=2344">
Sofokles

Sofokles alebo Sofoklés () (* 497/496 pred Kr., Kolónos – † 406/405 pred Kr., Atény) bol najväčší grécky dramatik, autor tragédií, 18-násobný víťaz dionýzií, kňaz a politik v Aténach.
Sofokles bol politicky aktívny roku 443 pred Kr./442 bol pokladníkom atického námorného spolku. V roku 441/440 pred Kr. bol stratégom (spolu s Periklom) vo vojne proti Samu.
Ako kňaz výraznou mierou prispel k zavedeniu Asklépiovho kultu do Atén.
Diela.
Sofokles patrí spolu so starším Aischylom a mladším Euripidom medzi najvýznamnejších starovekých dramatikov. Napísal 123 tragédií, ale z nich sa kompletne zachovalo iba sedem, ďalej len mená a malé zlomky niektorých ďalších.
Sofokles svojím prístupom zvýšil dramatickosť deja, uvoľnil z trilogickej väzby a zaviedol tretieho herca. Vylúčil zbor z dramatického diania. Zbor iba komentoval a dopĺňal dej, no už do neho nezasahoval. 
Zachované hry (roky sú približné):

</doc>
<doc id="2347" title="Pitirim Alexandrovič Sorokin" url="https://sk.wikipedia.org/wiki?curid=2347">
Pitirim Alexandrovič Sorokin

Pitirim Alexandrovič Sorokin (* 21. január 1889, Turija, Ruská ríša – † 10. február 1968, Winchester, Massachusetts, USA) bol americký sociológ a filozof kultúry ruského pôvodu
Bol tvorcom sociologickej teórie dynamického kultúrneho vývinu, ktorého jednotlivé momenty Sorokin vysvetľuje z dialektiky osobných zásahov do sociálneho diania pomocou metódy kultúrnomorfolickej reflexie celostnosti. Hlavnou ideou Sorokinovho myšlienkového úsilia bola idea integrácie (odtiaľ: integralizmus) nespočetných kultúrnych systémov do troch ideálnych typov všeprenikajúcich supersystémov: ideacionálneho (ideational) (religiózno-spirituálneho), idealistického (idealistic) (racionálnologického) a zmyslového (sensate). Základom každého supersystému sú štyri filozofické premisy, ktoré sú jeho integrujúcim faktorom, totiž predstavy o podstate objektívneho sveta, o podstate potrieb, o úrovni a o spôsoboch ich uspokojovania. Spôsob poznávania, pomocou ktorého sa získavajú tieto predstavy, určuje štruktúrny štýl kultúry.

</doc>
<doc id="2377" title="Stephen Edelston Toulmin" url="https://sk.wikipedia.org/wiki?curid=2377">
Stephen Edelston Toulmin

Stephen Edelston Toulmin (* 25. marec 1922, Londýn, Spojené kráľovstvo – † 4. december 2009, Los Angeles, Kalifornia, USA) ) bol anglický filozof vedy, predstaviteľ evolučnej teórie poznania a postmodernej filozofie.
Epistemológiu chápe ako teóriu historického utvárania sa a fungovania štandardov racionality a chápania, ktoré ležia v základe vedeckých teórií: vedec považuje za pochopiteľné tie udalosti alebo javy, ktoré zodpovedajú ním prijatým štandardom.
Darwinova teória biologickej evolúcie je univerzálny model poznania, najmä vedeckého, no táto evolúcia nie je totožná s pokrokom vedy, pretože vedecké zákony a teórie sa nemôžu hodnotiť ako viac či menej pravdivé; vedecká teória je objasňujúci model výsledkov existujúcich a možných pozorovaní.
Vedecké poznanie je populácia problémov, koncepcií a faktov. Voľbu a uprednostňovanie daných poznatkov neurčuje ich pravdivosť, ale efektívnosť v riešení problémov a hodnotenie vedeckej elity, tvoriacej akúsi radu expertov daného vedeckého spoločenstva. Prispôsobenie takýchto populácií spoločensko-ekonomickému a kultúrnemu prostrediu uskutočňujú najuznávanejší vedci selekciou poznatkov.
Toulmin nesúhlasí s koncepciou vedeckých revolúcií T. S. Kuhna a stavia proti nej tvrdenie, že každý objav je mikrorevolúcia, ktorej analógiou je individuálna mutácia. Dejiny vedy a filozofie sú striedaním racionalít podmienených rozličnými sociokultúrnymi faktormi, pričom rozhodujúcu úlohu má striedanie kultúrnych predpokladov.

</doc>
<doc id="2387" title="Gianni Vattimo" url="https://sk.wikipedia.org/wiki?curid=2387">
Gianni Vattimo

Gianni Vattimo (* 4. január 1936, Turín) je politik a medzinárodne uznávaný taliansky filozof, predstaviteľ postmodernej filozofie - postmoderného nihilizmu.
Vattimo sa narodil v Turíne, v Taliansku. Študoval filozofiu na Turínskej univerzite pod vedením existencialistu Luigiho Pareysona a štúdium ukončil v roku 1959. Ďalšie štúdiá absolvoval u Karla Löwitha a Hansa-Georga Gadamera v Heidelbergu.
V rokoch 19992004 a 20092014 bol členom Európskeho parlamentu.
Vattimo sa otvorene priznáva k homosexualite.

</doc>
<doc id="2450" title="Grupa (matematika)" url="https://sk.wikipedia.org/wiki?curid=2450">
Grupa (matematika)

Grupa je jednou zo základných algebraických štruktúr. V sekcii „Definícia“ možno nájsť formálnu definíciu grupy. Sekcia „Základné vysvetlenie“ podáva informácie o motivácii k štúdiu grúp aj pre laika.
Základné vysvetlenie.
Všimnime si napríklad množinu všetkých celých čísel, teda čísel ako sú -10, -4, 0, 1, 2, 65, atď. Na tejto množine je definovaná operácia sčítanie. Zaoberajme sa ďalej len operáciou sčítanie a množinou celých čísiel. Všimnime si pre štandardné sčítanie niekoľko vlastností:
Tieto 3 vlastnosti, teda asociatívnosť, existencia neutrálneho prvku a inverzných prvkov sú v matematike veľmi časté. Preto je užitočné študovať ich spoločné vlastnosti a vzťahy s inými štruktúrami. Pre podobné dvojice množín a operácií sa prijal spoločný názov "grupa".
Definícia.
"Grupa" ("G", formula_1) je usporiadaná dvojica, kde "G" je neprázdna množina a formula_1 je binárna operácia na tejto množine, pričom
Ak je binárna operácia formula_1 navyše komutatívna, tak hovoríme o "komutatívnej" alebo "abelovskej" grupe.
Ďalšie vlastnosti.
formula_11
formula_12
formula_13
formula_14
pre všetky formula_15
Podgrupy.
Grupa formula_16 sa nazýva podgrupou grupy formula_17, ak formula_18 je podmnožinou formula_19 a platí formula_20.
Neprázdna podmnožina "H" grupy formula_17 tvorí podgrupu, ak je uzavretá na binárnu operáciu a aj na tvorbu inverzných prvkov, t.j.
Ak "H" je konečná množina, tak stačí uzavretosť na binárnu operáciu.

</doc>
<doc id="2455" title="Binárna operácia" url="https://sk.wikipedia.org/wiki?curid=2455">
Binárna operácia

Binárna operácia alebo dvojmiestna operácia alebo dvojprvková operácia alebo dvojčlenná operácia je úkon v matematike, ktorým sa ku každej usporiadanej dvojici prvkov (napríklad dvojici čísiel) z nejakej množiny (ľubovoľným spôsobom) priraďuje jediný tretí prvok (napríklad ďalšie číslo) z tej istej množiny. Ak existuje taký predpis, hovoríme, že na danej množine máme definovanú binárnu operáciu. Binárna operácia je jeden z najdôležitejších pojmov algebry.
Matematicky vyjadrené binárnou operáciou formula_1 na množine "M" rozumieme ľubovoľné zobrazenie formula_2. 
Je užitočné si všimnúť, že z tejto definície vyplývajú dva dôležité fakty:
Ešte raz upozorňujeme, že tieto dva body nie sú súčasťou definície binárnej operácie a vyplývajú z toho, že formula_1 je zobrazenie.
Príklady.
Binárnymi operáciami sú také základné operácie ako sčítanie na celých číslach (dvom sčítavaným číslam sa priraďuje tretie - ich súčet), operácia násobenia na racionálnych či reálnych číslach (dvom násobeným číslam sa priraďuje tretie - ich násobok). Delenie na racionálnych či reálnych číslach však nie je binárnou operáciou, pretože delenie nulou nie je definované, inak by bola definícia binárnej operácie aj pri delení splnená.
Vlastnosti binárnych operácií.
V ďalšom texte budeme uvažovať binárnu operáciu formula_7 definovanú na množine "M".
Hovoríme, že formula_8 je "neutrálnym prvkom" binárnej operácie formula_7 na množine "M", ak platí
formula_10.
V poliach sa neutrálnemu prvku aditívnej operácie hovorí nula a neutrálnemu prvku multiplikatívnej operácie jednotka.
Ľahko sa ukáže, že každá binárna operácia môže mať nanajvýš jeden neutrálny prvok.
Binárna operácia formula_7 na množine "M" sa nazýva "asociatívna", ak
formula_12.
"Príklad:" Operácie sčítania a násobenia celých alebo reálnych čísel sú asociatívne operácie. Odčítanie na týchto množinách nie je asociatívne.
Matematickou indukciou sa ľahko dokáže rozšírenie, že pri asociatívych operáciach nezáleží na poradí uzátvorkovania viacerých činiteľov.
Nech formula_13 je neutrálny prvok operácie formula_7. Hovoríme, že prvok formula_15 je "inverzný" k prvku formula_16, ak formula_17.
Pre ľubovoľnú asociatívnu binárnu operáciu s neutrálnym prvkom platí, že ku každému prvku existuje najviac jeden inverzný prvok.

</doc>
<doc id="2533" title="Panteizmus" url="https://sk.wikipedia.org/wiki?curid=2533">
Panteizmus

Panteizmus alebo naturalizmus je nábožensko-filozofické učenie, stotožňujúce Boha s prírodou a pokladajúce prírodu za stelesnenie Božstva. V panteizme existujú dve možností: 1. teopanizmus, 2. vychádzanie z presvedčenia, že všetko, čo je, je Božské; vesmír sa stáva Bohom; ide tu o predstupeň k naturalizmu a materializmu, je to - ako povedal Schleiermacher - „úctivý ateizmus“.
Dejiny.
V 16. a 17. storočí boli pod rúškom panteizmu hlásané aj v podstate materialistické a ateistické idey (Giordano Bruno, Spinoza). Dnes je panteizmus jednou z foriem obrany náboženstva.

</doc>
<doc id="2536" title="Karel Čapek" url="https://sk.wikipedia.org/wiki?curid=2536">
Karel Čapek

Karel Čapek (* 9. januára 1890, Malé Svatoňovice – † 25. december 1938, Praha) bol český prozaik, dramatik, novinár, filmový scenárista, libretista, básnik a prekladateľ, literárny, divadelný a výtvarný kritik, estetik a filozof; brat Josefa Čapka.
Životopis a dielo.
V ranej tvorbe vychádzal z podnetov českej predvojnovej moderny a nových európskych umeleckých smerov ("Božie muky", "Trápne poviedky", preklady básní "Francúzska poézia novej doby", dráma "Lúpežník"). Vedomie zneužitia techniky a vedy v 1. svetovej vojne proti základným hodnotám ľudskej existencie, nedôvera k jednoznačným filozofickým a politickým koncepciám a odmietnutie radikálnych zásahov odľudštenej štátnej moci do zákonov prírody a spoločnosti sa prejavili v jeho utopicko-fantastických drámach ("R. U. R.", "Vec Makropulos"), v románoch (Biela Nemoc, Vojna s Mlokmi) s prvkami science fiction ("Továrna na absolutno", "Krakatit") a v alegorických divadelných hrách "Zo života hmyzu", "Adam Stvoriteľ" (obidve s bratom Josefom Čapkom).
Skeptický relativizmus, presvedčenie o mnohoznačnosti ľudskej pravdy a zmysle pragmatického hľadania východiska v každom individuálnom prípade ďalej rozvinul v poetických prózach "Hordubal", "Vetroň", "Obyčejný život", "Život a dielo skladateľa Foltýna" a v románe o sile humanizmu a solidarity "Prvá parta" a v dráme "Matka".
Z ciest po Európe vyťažil niekoľko kníh cestopisných fejtónov ("Italské listy", "Anglické listy", "Výlet do Španěl", "Obrázky z Holandska", "Cesta na sever"). Vytvoril originálny typ krátkych detektívnych príbehov ("Povídky z jedné kapsy", "Povídky z druhé kapsy"), napísal "Knihu apokryfov" a knižne vydal výbery fejtónov, stĺpcov a drobných próz z rôznych období žurnalistickej činnosti ("Záhradníkov rok", "Ako sa čo robí", "Na brehu dní", "Miesto pre Jonatána"). Knihy "Mal som psa a mačku", "Kalendár", "O ľuďoch", "Bájky a podpoviedky" a iné boli vydané posmrtne. "Marsyas" obsahuje úvahy a eseje o literatúre a umeleckej tvorbe, "O veciach obecných čiže Zoón politikon" články o politike, verejnom živote a zmysle demokracie. Pre deti napísal "Devätoro rozprávok a ešte jedna" od Josefa Čapka ako prídavok, "Dášenka čiže život štěňaťa".
V 2. polovici 30. rokov sa znovu vrátil k utopicko-fantastickému pohľadu na súčasnosť v románe "Vojna s mlokmi", aby alegoricky ukázal na nebezpečenstvo fašizmu a ohrozenie európskej demokracie. Zomrel na zápal pľúc. V roku 1995 mu bolo udelené vyznamenanie "Rád T. G. Masaryka in memoriam". Karel Čapek sa významne zapísal do dejín robotiky, keď ako prvý použil dnes už svetovo akceptovaný pojem robot na označenie stroja, vo svojom diele R.U.R.
Dielo.
Noetická trilógia.
Nasledujúce diela tvoria voľnú, tzv. noetickú trilógiu spojenú podobnými filozofickými myšlienkami a závermi. Táto trilógia patrí k vrcholom jeho diela, prejavuje sa tu plne jeho pragmatizmus. Ukazuje, že z rovnakých faktov vyvodzujú rôzni ľudia odlišné závery, zobrazuje tu mnohorakosť pohľadov na svet, relatívnosť pravdy.
Cestopisy.
V Čapkových cestopisoch nejde o zemepisnú štúdiu, ale o zachytenie zvláštností, zvykov a životného štýlu. V týchto dielach je veľmi bohatý jazyk, ktorý bol neskôr často kopírovaný, ale nikto nebol schopný vyrovnať sa Čapkovi. Tieto cestopisy sú veľmi pekné. V súčasnej dobe čitatelia prinášajú hlavne priblíženie kultúry a ducha navštívených štátov v období medzi svetovými vojnami. Opisuje svoje vlastné cesty. Forma, akou tieto cestopisy písal, pripomína jeho stĺpčeky. Neskôr cestopisy posielal do "Lidových novin", až neskôr vyšli knižne.

</doc>
<doc id="2606" title="Andrej Sládkovič" url="https://sk.wikipedia.org/wiki?curid=2606">
Andrej Sládkovič

Andrej Sládkovič (vlastným menom Andrej Braxatoris, pseudonymy Andrej Braxatoris-Sládkovič, Andrej Sládkovič, Ondřej Krasyslav Sládkovič; * 30. marec 1820, Krupina – † 20. apríl 1872, Radvaň nad Hronom) bol slovenský evanjelický kňaz, básnik, kritik literárnych a dramatických prác, publicista a prekladateľ. Je po ňom pomenovaná planétka (4781) Sládkovič aj gymnázium v Banskej Bystrici aj v Krupine. V Krupine je po ňom pomenované aj múzeum, ulica a park.
Jeho syn, Martin Miloš Braxatoris tiež evanjelický kňaz, bol známy básnik, redaktor a prekladateľ. Jeho vnukom bol libretista a textár Pavol Braxatoris, spoluzakladateľ slovenskej operety a známy spolutvorca operiet s Gejzom Dusíkom, ako napr. Modrá ruža, Pod cudzou vlajkou a ďalších. Ďalším potomkom bola Alexandra Braxatorisová (slovenská dramaturgička, prekladateľka, libretistka) a Zora Braxatorisová. Manžel dcéry Eleny bol Jozef Jaroslav Hodža
Životopis.
Pochádza z rodiny učiteľa a literáta Ondreja Braxatorisa a Terézie, rodenej Bartolomeides. Vzdelanie získaval v rokoch 18261830 v Krupine, v rokoch 18301831 sa zdokonaľoval v maďarčine v Perovčanoch, v rokoch 18311832 navštevoval piaristické gymnázium v Krupine, v rokoch 18321840 pokračoval v štúdiu na Evanjelickom lýceu v Banskej Štiavnici, v rokoch 18401842 navštevoval Evanjelické lýceum v Bratislave a napokon v rokoch 18431844 študoval teológiu na univerzite v Halle.
V rokoch 18391840 vyučoval v dome Pavla Pišla v Banskej Štiavnici, kde spoznal Marínu Pišlovú – o ktorej napísal dielo "Marína -",v roku 1838 pôsobil ako pomocný učiteľ v Ladzanoch. V roku 1841 sa spolu so Samuelom Jurkovičom pričinil o založenie „slovenského národného divadla“ v Sobotišti. V rokoch 18421843 pôsobil ako vychovávateľ v Hodruši, po návrate zo štúdií v Halle sa stal vychovávateľom v rodine Pavla Bezegha v Rybároch.
V roku 1847 bol vysvätený za kňaza a ešte v tom roku začal pôsobiť ako evanjelický farár v Hrochoti. S nadšením vítal revolúciu v rokoch 18481849. Veril, že ideály slobody, rovnosti a bratstva preniknú do vedomia národov a že budú určujúce v širších spoločensko-politických a kultúrnych súvislostiach. V roku 1849 bol zaistený a vyšetrovaný. Od roku 1856 až do smrti pôsobil ako farár v Radvani nad Hronom. Zúčastnil sa na memorandovom zhromaždení v Martine, kde zastával funkciu zapisovateľa, bol tiež zakladajúcim členom Matice slovenskej, členom jej literárneho odboru, ale tiež posudzovateľom literárnych a dramatických prác. Po smrti Karola Kuzmányho sa v roku 1867 stal predsedom Zpěvníkového výboru, ktorého úlohou bolo vydávanie duchovných piesní a náboženských kníh. V roku 1868 vážne ochorel na vodnatieľku, a z tohto ochorenia sa už nevyliečil. Pochovaný bol na evanjelickom cintoríne v Radvani.
Tvorba.
Prvé básne prezentuje v almanachu Nitra. Vo svojej romantickej poézii spája podnety slovenského folklóru s filozofickou predstavou o ideálnej mravnosti, kráse a dokonalosti človeka. Silným inšpiračným zdrojom boli vlastné zážitky, citový život, osobné konflikty, hľadanie životnej rovnováhy v zložitej situácii v národnom a spoločenskom živote. Vyjadroval sa k rôznym životným otázkam, objavoval i „neobjavenú“ krásu v slovenskej prírode, v ľude a jeho kultúre. V jeho básňach sa objavujú národnobuditeľské a národnoobranné prvky.
Bol pod silným vplyvom Ľudovíta Štúra a patril k vedúcim osobnostiam jeho družiny. Stal sa zakladajúcim členom Matice slovenskej a zúčastnil sa tak na revitalizácii slovenského života. Udržiaval kontakty s poprednými predstaviteľmi slovanských národov. Jeho myšlienkovú orientáciu ovplyvnila aj Hegelova filozofia. Popri pastoračnej činnosti sa venoval aj náboženskej spisbe. Život, a nie filozofia mu dal podnet k napísaniu jeho najslávnejšej básnickej skladby "Marína", ktorá je oslavou konkrétnej lásky k žene, ale aj k národu. "Marína" a lyricko-epická báseň "Detvan" sú považované za vrcholy jeho básnického diela.
Popri poézii sa venoval prekladaniu z ruštiny (Alexander Sergejevič Puškin), francúzštiny (Voltaire, Jean Racine), neskôr tiež z nemčiny (Johann Wolfgang Goethe). Písal tiež publicistické články ("Národnie školy", "Verejná mienka o nás"), recenzie (Ján Botto: "Báj Maginhradu" a i.) a posudky, ktoré mali vysokú teoretickú úroveň. Jeho najprekladanejším dielom do cudzieho jazyka je "Marína" (dvakrát do maďarčiny, češtiny, poľštiny, francúzštiny). Na jeho počesť sa od roku 1960 každoročne usporadúva Sládkovičova Radvaň, krajská súťaž v umeleckom prednese.

</doc>
<doc id="2637" title="Neutrálny prvok" url="https://sk.wikipedia.org/wiki?curid=2637">
Neutrálny prvok

Neutrálny prvok alebo identita (značka formula_1, formula_2, formula_3 alebo formula_4) je prvok množiny, ktorý, ak je jedným z operandov binárnej operácie, výsledkom operácie je nezmenený druhý operand. Príkladom neutrálneho prvku pre operáciu sčítania na množine reálnych čísel je číslo 0, resp. 1 je neutrálnym prvkom pre násobenie, opäť na množine reálnych čísel. Neutrálny prvok vystupuje v algebrických štruktúrach ako napríklad grupy, telesá a polia.
Definícia.
Pre množinu M spojenú s binárnou operáciou ⊙ sa prvok e, patriaci do množiny M nazýva neutrálny prvok vtedy, ak výsledkom operácie e ⊙ a, pre každé a z množiny M je opäť prvok a. Ak operácia ⊙ nie je komutatívna, nazývame e neutrálnym prvkom zľava, alebo sprava (alebo ľavá a pravá identita). Matematicky:
Ľavých, resp. pravých neutrálnych prvkov môžu množiny obsahovať viacero, poprípade sa v nich nemusia vyskytovať žiadne. Ak však množina obsahuje súčasne ľavé aj pravé neutrálne prvky, tieto sa musia rovnať a výsledkom je jeden, obojstranne neutrálny prvok.

</doc>
<doc id="2639" title="Asociatívnosť" url="https://sk.wikipedia.org/wiki?curid=2639">
Asociatívnosť

Asociatívnosť je v algebre vlastnosť binárnej operácie, spočívajúca v tom, že nezáleží, ako použijeme zátvorky pri výraze, kde je viac operandov, alebo v akom poradí budeme výraz počítať.
Definícia.
Binárna operácia * je na množine "S " asociatívna, ak platí:
Príklady.
Najznámejšie príklady asociatívnych binárnych operácií sú sčítanie ("a"+"b") a násobenie ("a"."b") reálnych čísel.
Ďalšie ukážky asociatívnych binárnych operácií sú napríklad: sčítanie a násobenie komplexných čísel, sčítanie vektorov, prienik a zjednotenie množín.
Medzi binárne operácie, ktoré nie sú asociatívne, patrí napríklad odčítanie ("a"-"b"), delenie ("a":"b") a umocňovanie ("a""b") čísel alebo vektorové násobenie vektorov.
Pri neasociatívnych operáciách je potrebné buď dôsledne používať zátvorky, alebo sa dohodnúť na implicitnom poradí vykonávaných operácií - potom sa niekedy hovorí o operáciách "asociatívnych zľava" alebo "asociatívnych sprava". Z uvedených príkladov je odčítanie ľavo asociatívne, výraz formula_6 sa chápe ako formula_7, naopak umocňovanie je asociatívne sprava, formula_8 (pretože ľavá asociativita by nebola pri umocňovaní bola užitočná - rovnaký výsledok sa dá vďaka pravidlám pre mocniny zapísať pomocou súčinu exponentov: formula_9).

</doc>
<doc id="2647" title="David Lynch" url="https://sk.wikipedia.org/wiki?curid=2647">
David Lynch

David Keith Lynch (* 20. január 1946, Missoula, Montana, USA) je americký filmový režisér, herec, scenárista, tvorca a maliar. Jeho filmy sú známe hlavne kvôli značnej dávke surrealizmu spolu s desivými a snovými scénami.
Svoju kariéru začínal krátkometrážnými snímkami, obsahujúcich hlavne „stop-motion“ animáciu. Úspechom bol až hororový film "Mazacia hlava", na ktorom pracoval skoro šesť rokov. Po jeho úspechu nastal komerčný úspech v podobe filmu "Sloní muž", za ktorý si vyslúžil až osem nominácií na Cenu Akadémie.

</doc>
<doc id="2655" title="Česko-Slovensko" url="https://sk.wikipedia.org/wiki?curid=2655">
Česko-Slovensko

Česko-Slovensko (často písané aj ako "Československo", čo je český a do roku 1990 aj slovenský pravopis a v súčasnosti je v rozpore s PSP a KSSJ, nekodifikačný SSSJ pripúšťa oba tvary) bol zvrchovaný štát v Strednej Európe, ktorý vznikol ako jedna z nástupníckych krajín po rozpade Rakúsko-Uhorska koncom októbra 1918. Existoval do decembra 1992, kedy došlo k jeho mierovému rozdeleniu na dva nezávislé štáty: Česko a Slovensko.
V rokoch 1939 až 1945, kedy bolo násilne rozdelené a čiastočne včlenené do Nacistického Nemecka, prestalo "de facto" existovať, i keď v exile fungovala dočasná vláda.
Medzi rokmi 1948 a 1990 bolo Česko-Slovensko súčasťou Východného bloku, ktorý sa vyznačoval príkazovou ekonomikou. Od roku bolo členom hospodárskeho zoskupenia známeho ako Rada vzájomnej hospodárskej pomoci a od mája 1955 tiež členom vojenského paktu Varšavská zmluva. V roku 1968 nastáva obdobie politického odmäku, známe ako Pražská jar, ktoré bolo násilne ukončené, keď Sovietsky zväz za asistencie viacerých krajín Varšavskej zmluvy vtrhol do krajiny. V roku 1989 dochádza v celej Európe k pádu komunizmu a marxisticko-leninských vlád; československá vláda bola zosadená počas nekrvavej Nežnej revolúcie. Následne dochádza k liberalizácii ekonomiky a rozpadu štátu k 1. januáru 1993 na dva samostatné štáty Česko a Slovensko.
Dejiny.
Periodizácia.
Dejiny Česko-Slovenska sa tradične členia najmä dvoma spôsobmi:
1. "podľa zriadenia" (podrobnejšie pozri kapitolu Zriadenie):
Obdobie 19451960 sa nazýva aj obdobie ľudovej demokracie, obdobie 19601989 aj socialistické obdobie.
2. "podľa oficiálneho názvu štátu" (tu trocha zjednodušene – podrobnejšie pozri kapitolu Dobové oficiálne názvy):
Politická geografia.
Česko-Slovensko bolo vnútrozemským štátom v strede Európy. Jeho územie sa rozkladalo približne na území dnešného Česka, Slovenska a Zakarpatskej oblasti Ukrajiny.
Po realizácii Mníchovskej dohody a Viedenskej arbitráže (t. j. od jesene 1938 do marca 1939) sa štát rozkladal:
Po druhej svetovej vojne sa štát rozkladal na území dnešného Česka a Slovenska.
Susedmi Česko-Slovenska teda boli:
Ostatná geografia, reliéf, vodstvo, geológia.
Štát mal pretiahnutý, podlhovastý tvar (od východu na západ mal do roku 1939/1945 približne , priemerná šírka územia bola len okolo ).
Náboženstvo.
V Československu prevládala rímskokatolícka cirkev. Na území Česka pôsobili aj českobratrská církev evangelická, cirkev československá husitská a iné. Na Slovensku zasa aj evanjelická cirkev augsburského vyznania, reformovaná kresťanská cirkev a iné. V Československu pôsobili aj gréckokatolícka a pravoslávna cirkev. 
Počas komunistickej totality v rokoch 1948 až 1989 v Československu prevládal štátny ateizmus. Cirkvi boli prenasledované. Známy je napríklad násilný prechod gréckokatolíkov na pravoslávie. Z obdobia prenasledovania cirkví v Československu sú známy viacerý mučeníci napríklad Josef Toufar, Titus Zeman, Pavol Peter Gojdič, Ján Vojtaššák a ďalší. 
Dobové oficiálne názvy.
1:Štát bol 14. 11. vyhlásený za republiku.
Administratívne členenie.
Krajiny a župy (1918/191931. 12. 1922).
Bolo ponechané správne členenia z Rakúska (dnešné Česko) resp. Uhorska (ostatné územia), t. j.:
Napriek dohodám nenastalo žiadne špeciálne vyčlenenie území Slovenska a Podkarpatskej Rusi.
Krajiny a veľžupy (1. 1. 19231. 7./1. 12. 1928).
Členenie bolo takéto:
Napriek dohodám žiadne špeciálne vyčlenenie území Slovenska a Podkarpatskej Rusi.
Krajiny (1. 7./1. 12. 192814./15. 3. 1939).
Územie bolo administratívne (a čisto formálne) rozdelené na štyri zeme/krajiny (pozri krajinské zriadenie):
Od jesene 1938 navyše Slovensko (6. 10. 1938, pozri aj Žilinská dohoda) a Podkarpatská Rus (11.10.1938; od novembra už pod názvom Karpatská Ukrajina) dostali postavenie autonómnych krajín.
Krajiny (apríl 194524. 12. 1948/1. 1. 1949).
Ako pred jeseňou 1938 (od 29. 6. 1945 bez územia Podkarpatskej Rusi, ktoré pripadlo ZSSR)
Kraje (24. 12. 1948/1. 1. 194930. 6. 1960).
Členenie na kraje – pozri kraj (1949 – 1960).
Kraje a republiky (1. 7. 196031. 12. 1992).
Členenie na (väčšie) kraje – pozri kraj (1960 – 1990).
Od 1. 1. 1969 navyše federatívne rozdelenie na Českú socialistickú republiku (od 6. marca 1990 Českú republiku) a Slovenskú socialistickú republiku (od 1. marca 1990 Slovenskú republiku) – pozri aj Ústavný zákon o česko-slovenskej federácii.
Na území Slovenska boli kraje zrušené od 1. 7. 1969 do 28. 12. 1970 a znova zrušené od 20. 12. 1990.
"Pozri aj: okres, obec, obvod"

</doc>
<doc id="2662" title="Film" url="https://sk.wikipedia.org/wiki?curid=2662">
Film

Film, ako výsledok nakrútenia série statických a momentových snímok je vlastne obraz „oživený“ na projekčnej ploche.
História.
V roku 1878 nafotografoval Eadweard Muybridge sériu statických fotografií s použitím 24 fotoaparátov. Usporiadaním obrázkov v slede za sebou vytvoril koncepciu „pohyblivých obrázkov“ vo filme. Stal sa tak priekopníkom kinematografie, najobľúbenejšej zábavy 20. storočia. Je to vlastne animácia.
Thomas Alva Edison sa ujal nápadu zostrojiť prístroj nazývaný kinetoskop, ktorý umožňoval 90-sekundové premietanie pohyblivých obrázkov. Mohol ich sledovať len jeden človek cez hľadáčik. Francúzski bratia Lumièrovci posunuli vývoj o krok dopredu zostrojením prístroja, ktorý umožnil nasnímať zábery na celuloidový pás a zároveň ich užasnutým divákom premietať na bielu stenu.
Premietanie filmov si obľúbili ľudia na celom svete, najmä však v USA. Film, ktorý priniesol nový prvok do dejín kinematografie, bola 11-minútová dramatická snímka Edwina Portera. „Veľká vlaková lúpež“ r. 1903. V ňom skupina pištoľníkov prepadne vlak a ujdú. Potom ich ale dopadnú pri úteku na koňoch a pištoľníkov zabijú.
Výroba filmu.
Do výroby jedného filmu sa často zapájajú stovky technikov, hercov a kameramanov, ale režisér filmu rozhoduje, čo bude vidieť na plátne. On určí ako bude film nakrútený. Mnohí súčasní režiséri používajú vo svojich filmoch špeciálne a vizuálne efekty vytvorené počítačom, a tak sa niektoré časti nasnímané konvenčným spôsobom po počítačovej úprave úplne zmenia.
Princípy výroby Porterovho filmu platia pre filmovú tvorbu dodnes. Napísaný scenár podrobne uvádza, ktoré scény sa majú nasnímať, nakrútia sa v akomkoľvek poradí a napokon sa jednotlivé zábery zoradia (zostrihajú) podľa pôvodného scenára. Tento postup sa volá "produkcia filmu". Film sa zároveň ozvučí a doplní o efekty vytvorené počítačom.
Hollywood.
Hollywood ("Americká továreň na sny") je veľký komplex samostatných štúdií a producentských spoločností na pobreží Kalifornie v USA. Hollywood sa stal synonymom filmu pre niekoľko generácií, za nástup jeho moci sa dá považovať éra rokov 1932-1946, keď Kino zaznamenalo svoj najväčší úspech (Zlatá éra filmu). Mnoho európskych filmárov emigrovalo počas druhej svetovej vojny práve do Hollywoodu, kde našli mnohostranné uplatnenie.
Televízia verzus kino.
Popularita televízie v 50. rokoch 20. storočia spôsobila konfrontáciu filmovej tvorby s televíziou. Hollywood stratil svoju vládu z estetického, nie však ekonomického hľadiska. Filmoví tvorcovia sa pokúšajú o rôzne triky pre prilákanie návštevníkov do kín, napr. o ilúziu trojrozmernosti (diváci si v kine nasadzovali zeleno a červeno tónované okuliare).
V rokoch 1960-1980 nastalo v dejinách filmu nové obdobie, za začiatok ktorého sa dá považovať vznik tzv. "Nouvelle Vague" (Nová vlna) vo Francúzsku. Jej predstaviteľmi boli najmä "Jean Luc Godard" a François Truffaut. Táto „Nová vlna“ kinematografie sa začala postupne šíriť po viacerých krajinách sveta od východnej Európy cez latinskú Ameriku, Afriku, Áziu a napokon prenikla aj do ružového sveta Hollywoodu. V rokoch od r. 1980 nastúpilo obdobie akejsi filmovej postmoderny. Postupným zlepšovaním techniky a nástupom videa a digitálnych technológií sa kino mení na tvárne médium plné nekonečných možností.

</doc>
<doc id="2677" title="Dolné hony (Bratislava)" url="https://sk.wikipedia.org/wiki?curid=2677">
Dolné hony (Bratislava)

Dolné hony sú miestna časť bratislavských mestských častí Vrakuňa a Podunajské Biskupice. Dolné hony sa rozprestierajú na okraji Podunajských Biskupíc. Okolo sa nachádzajú časti Medzi jarkami a Vrakuňa.
História.
Sídlisko vznikalo v rokoch 19741978 a vzniklo ako posledné z druhej generácie bratislavských sídlisk, do ktorých patria sídliska Dúbravka, Záluhy, Podvornice, Podháj v Lamači, Kútiky a Rovnice v Karlovej Vsi, Barónka a Záhumenice v Rači a Medzi jarkami v Podunajských Biskupiciach.
Ulice.
Všetky ulice od Železničnej ulice po Korytnickú sú pomenované podľa slovenských riek, ulice naľavo od Železničnej ulice po Hradskú ulicu zasa po druhoch nekvitnúcich drevín.
Školstvo.
Na sídlisku Dolné Hony vzniklo v rokoch 19751989 šesť základných škôl. Tri vo VrakuniZŠ Rajčianska, ZŠ Železničná, ZŠ Žitavská, tri v Podunajských BiskupiciachZŠ Hronská, ZŠ Dudvážska, ZŠ Podzáhradná. V roku 1991 zanikla ZŠ Hronská a v roku 2003 ZŠ Dudvážska. V ZŠ Hronská 2 sa nachádza španielske gymnázium a v ZŠ Dudvážska 6 súkromná ZŠ.
Materských škôl vzniklo na sídlisku 7Dudvážska, Latorická, Kaméliová, Toplianska, Kríková, Hnilecká, Stavbárska. V súčasnosti fungujú už len MŠ Hnilecká, MŠ Kaméliová, MŠ Kríková, MŠ Dudvážska.
Vybavenie.
Obchodné reťazce:
Zdravotníctvo:
Služby:

</doc>
<doc id="2684" title="Železničná stanica Bratislava-Petržalka" url="https://sk.wikipedia.org/wiki?curid=2684">
Železničná stanica Bratislava-Petržalka

Železničná stanica Bratislava-Petržalka je jediná petržalská železničná stanica. Nachádza sa medzi Kopčianskou ulicou a Panónskou cestou. Postavená bola v r. 1897, v 90. rokoch 20. storočia bola radikálne prebudovaná. S centrom mesta ju spája pešia a cyklistická trasa Petržalské korzo. V stanici do 11. 12. 2010 zastavovali medzinárodné vlaky smerujúce do Maďarska, Poľska a Česka a bola východiskovou stanicou pre vlaky Bombardier Talent do Viedne a iných rakúskych miest, ako aj pre veľmi malý počet vnútroštátnych vlakov. Od zmeny cestovných poriadkov ku dňu 12. 12. 2010 boli zrušené všetky vlaky smer Maďarsko a obmedzené vnútroštátne vlaky smer Bratislava-Nové Mesto. Od ďalšej zmeny cestovných poriadkov v decembri 2011 boli zrušené aj všetky osobné vlaky v úseku Bratislava-Nové Mesto a Bratislava-Petržalka. Odvtedy v stanici Bratislava-Petržalka zastavovali už len regionálne vlaky z/do Viedne, ktoré v stanici končia.V roku 2018 stanicu začali požívať nove regionalne vlaky, uvedené aby sa odľahčila automobilová preprava na Prístavnom moste v Bratislave. Plánuje sa, že táto stanica bude stanicou jednej vetvy európskej siete vysokorýchlostných vlakov (TGV a pod.), ktorá spojí Bratislavu napr. s Mníchovom a Parížom. 
Z technického hľadiska je stanica zaujímavá tým, že sa v nej stretajú dve trakčné sústavy – juhoslovenská 25 kV/50 Hz a rakúska 15 kV/16,7 Hz, súčasne je to aj negatívom zapríčiňujúcim nevyhnutnosť výmeny rušňov pri jazdách nákladných aj IC vlakov pri jazde z Rakúska ďalej do vnútrozemia Slovenska, resp. opačne. Vzhľadom na odlišnú technológiu železničných zabezpečovacích zariadení južnej časti Slovenska a Rakúska je tesne pred dokončením ich zosúladenie v Bratislave, čím bude umožnená plynulá jazda viacsystémovým rušňom (zatiaľ len z/do hlavného mesta Slovenska).
Systém koľajovej dopravy v Petržalke v období r. 1914 – 1945 dopĺňal aj hybrid električky a vlaku nazývaný "Električka Bratislava – Viedeň".
Oproti hlavnému vchodu stanice stojí polyfunkčný komplex Vienna Gate.

</doc>
<doc id="2686" title="Bytča" url="https://sk.wikipedia.org/wiki?curid=2686">
Bytča

Bytča je okresné mesto na severozápade Slovenska, v Žilinskom kraji.
Polohopis.
Leží prevažne na pravom brehu Váhu, v Bytčianskej kotline. Zo severozápadu mesto ohraničujú Javorníky a z juhovýchodu Súľovské vrchy. Stredom námestia preteká potok Petrovička s miernym výskytom rýb.
Politika.
Mestské zastupiteľstvo sa skladá zo 17 poslancov - 8 nezávislých, 4 za [[SMER – sociálna demokracia|SMER – SD]] a [[KDH]] a jedného za [[SDKÚ|SDKÚ - DS]]. Primátorom je od roku 2010 Miroslav Minárčik (SMER).
Erb mesta.
[[Súbor:Coat of arms of Bytča.png|náhľad|Erb]]
[[Blazón]]: Mestský erb tvorí na zelenom štíte strieborný zámok na modrej rieke, na priečelí zámku je zelený terč, v ktorom je strieborná hlava Sv. Jozefa so zlatou gloriolou okolo hlavy a so zlatou hornou polovicou píly, po stranách tváre sú zlaté písmená S J, v horných rohoch štítu je zlatý polmesiac a hviezda.
Kultúra a zaujímavosti.
Pamiatky.
Najvýznamnejšou pamiatkou mesta je národná kultúrna pamiatka [[Kaštieľ v Bytči]]. Pozostáva z vlastného renesančného paláca, tzv. Sobášneho paláca, a ďalších obytných a hospodárskych a budov. Sobášny palác prešiel v rokoch 2008 – 09 komplexnou renováciou.
Rímskokatolícky kostol zasväteným Všetkým svätým je dominantou námestia a s priľahlými uličkami tvorí mestskú [[pamiatková zóna|pamiatkovú zónu]].
V meste je [[synagóga]] v neorománskom slohu židovskej obce, ktorá už od konca komunistického zriadenia chátra. V súčasnosti sú však snahy o jej rekonštrukciu. Synagóga patrí Biblickému centru.
Šport.
Bytča má futbalový klub MFK Bytča, ktorý hrá piatu najvyššiu súťaž na Slovensku. Vznikol v roku 2017 po tom, ako predchádzajúci klub FO Kinex Bytča skrachoval.
Cenné úspechy však dosahuje mesto najmä v mládežníckej ženskej [[hádzaná (7 hráčov)|hádzanej]]. V sezóny 1985/86 sa staršie dorastenky Bytče stali federálnymi majsterkami [[ČSSR]]. Súčasná mladá generácia v posledných rokoch na tento úspech úspešne nadviazala. Mládežnícke celky [[MHK Bytča]] získali v rokoch 2007 – 2010 štyri tituly majsteriek [[Slovensko|Slovenska]]. Dvakrát mladšie dorastenky (2008 a 2009), raz staršie žiačky (2007) a najčerstvejší titul z roku 2010 zaknihovali staršie dorastenky. Medzi veľké talenty ženskej hádzanej na Slovensku patria aj hráčky z Bytče, predovšetkým brankárky [[Adriana Baginová]] a [[Lenka Janešíková]], spojky [[Iveta Mičiníková]], [[Eva Minarčíková]], [[Alica Kostelná]], [[Nikola Ďuriníková]] a krídla [[Darina Šichmanová]] a [[Martina Vaninová]].
Hospodárstvo.
V Bytči dominuje najmä strojársky priemysel (výroba ložísk, kovových konštrukcií, strojov). Významné zastúpenie má aj drevospracujúci a pekárenský priemysel. Dôležitými zamestnávateľmi sú aj supermarkety [[Billa]], [[Lidl]] a [[COOP Jednota Slovensko|COOP Jednota]].
Najväčšie firmy: 
Školstvo.
V Bytči sa nachádza 5 materských a 2 základné školy. Na Štefánikovej ulici okrem toho sídli gymnázium a na ulici Zámok aj základná umelecká škola.
Doprava.
Cestná doprava.
Najdôležitejším dopravným koridorom je [[Diaľnica D1 (Slovensko)|diaľnica D1]], ktorá vedie po ľavom brehu Váhu a dá sa z nej zísť križovatkou Bytča. Mestom ďalej prechádzajú cesty I. triedy [[Cesta I. triedy 10 (Slovensko)|I/10]] (súčasť [[Európska cesta 442|európskej cesty 442]]) do [[Makov (okres Čadca)|Makova]] a [[Cesta I. triedy 61 (Slovensko)|I/61]] z [[Trenčín|Trenčína]] do [[Žilina|Žiliny]]. Okrem toho vedie cez mesto ešte cesta [[Cesta II. triedy 507 (Slovensko)|II/507]] zo Žiliny do [[Považská Bystrica|Považskej Bystrice]].
Železničná doprava.
Mesto leží na trati [[Železničná trať 120 (Slovensko)|120]] Bratislava - Žilina, ktorá bola do Bytče dovedená v roku 1883. [[Železničná stanica Bytča|Stanica]] sa nachádza dosť ďaleko od centra mesta, v mestskej časti [[Hrabové]] na ľavom brehu Váhu. V rámci projektu modernizácie úseku Považská Teplá - Žilina bola stanica v rokoch 2014-2015 rekonštruovaná. Zastavujú tu osobné vlaky a regionálne expresy z Trenčína do Košíc.
Autobusová doprava.
V Bytči sa nachádza autobusová stanica, z ktorej jazdia autobusy do okolitých obcí, ale aj do Žiliny, Považskej Bystrice či Trenčína. Autobusy prevádzkuje [[SAD Žilina]]. Mestská hromadná doprava v súčasnosti v meste neexistuje.
Externé odkazy.
[[Kategória:Bytča| ]]
[[Kategória:Okres Bytča]]
[[Kategória:Mestá na Slovensku]]
[[Kategória:Sídla na Váhu]]

</doc>
<doc id="2707" title="Jean Reno" url="https://sk.wikipedia.org/wiki?curid=2707">
Jean Reno

 
Don Juan Moreno y Jederique Jiménez (* 30. júl 1948, Casablanca, Maroko) je francúzsky herec.
Jeho kariéra sa začala vo francúzskych filmoch. Objavil sa v mnohých filmoch Luca Bessona, z ktorých dva znamenali pre Rena veľký úspech: "Magická hlbočina" a "Leon". Hral v amerických filmoch "French Kiss" s Meg Ryan a Kevinom Klineom, "Mission: Impossible" s Tomom Cruiseom, "Ronin" s Robertom De Nirom, pričom nezanedbával ani francúzsku produkciu - napr.: "Návštevníci" a "Purpurové rieky".
Reno tiež prispel k tvorbe druhého pokračovania populárnej hry Onimusha pre PlayStation 2, keď zosobnil postavu "Jacquesa Blanca" a poskytol pre ňu aj svoj hlas.
Mladosť.
Reno sa narodil v meste Casablanca (Maroko) andalúzskym rodičom, ktorí do severnej Afriky utiekli pred diktatúrou Francisca Franca. Keď mal Jean 12 rokov, presťahovala sa jeho rodina do Francúzska.
Kariéra.
Renova kariéra sa začala vo francúzskych snímkoch - objavoval sa predovšetkým vo filmoch Luca Bessona, z ktorých tri -"Magická hlbočina" ("The Deep Blue", 1988), "Brutálna Nikita" ("Nikita", 1990) a "Leon" (1994) priniesli Renovi veľkú slávu. Zažiaril vo veľkolepých amerických snímkoch ako "Francúzsky bozk" ("French Kiss", 1995), "Mission: Impossible" (1996), "Ronin" (1998), "Godzilla" (1998), pričom však nezanedbával ani tvorbu francúzsku: "Návštevníci" ("The Visitors", 1993) a "Purpurové rieky" ("The Crimson Rivers", 2000). V roku 2006 obsadil jednu z hlavných rolí v remaku filmu "Ružový panter" ("Pink Panther"), kde si zahral kolegu inšpektora Clouseaua (Steve Martin). V tom istom roku stvárnil aj kapitána Bezu Facha v snímke "Da Vinciho kód" majstra Leonarda ("The Da Vinci Code").
Objavil sa tiež v televíznom reklamnom spote spoločnosti UPS.
Osobný život.
29. júla 2006 sa na radnici v juhofrancúzskom Les Baux-de-Provence oženil s tridsaťpäťročnou modelkou a herečkou Žofiou Boruckovou. V roku 2009 sa im narodil syn Cielo a v roku 2011 syn Dean. V minulosti bol ženatý už dvakrát, z každého manželstva má dve deti. So svojou prvou ženou Geneviève má dcéru Sandru (1978) a syna Michaela (1980). S druhou manželkou, modelkou Natháliou Dyszkiewiczovou má syna Toma (1996) a dcéru Serenu (1998). Reno má sídla v Paríži, Malajzii a Los Angeles.

</doc>
<doc id="2721" title="Debian" url="https://sk.wikipedia.org/wiki?curid=2721">
Debian

Debian je slobodná linuxová distribúcia vyvinutá projektom Debian so spoluprácou dobrovoľníkov z celého sveta. Od začiatku bol tento systém s názvom Debian GNU/Linux, skrátene "Debian", založený na linuxovom jadre s radom základných nástrojov pre operačný systém z projektu GNU. Vo vývoji je aj verzia postavená na jadre GNU/Hurd.
Debian je známy tým, že sa hlási k filozofii Unixu a slobodného softvéru, ako aj veľkou možnosťou výberu: aktuálne vydanie obsahuje viac ako 43 tisíc softvérových balíkov pre dvanásť počítačových architektúr.
Debian má známy package management system (systém správy balíkov), Advanced Packaging Tool (APT; v preklade "pokročilý balíkový nástroj"), zvlášť prísne smernice pre kvalitu balíkov a vydaní, otvorený vývoj a testovací proces. Tento postup umožňuje jednoduchú aktualizáciu medzi rôznymi vydaniami bez nutnosti reštartovania počítača, ľahkú inštaláciu a odstraňovanie balíkov.
Mnoho iných linuxových distribúcii je založených na Debiane. Napríklad Ubuntu, Mepis, AntiX, Damn Small Linux, Xandros, Knoppix, Linspire a iné. 
Debian je podporovaný darmi prostredníctvom Software in the Public Interest (Softvér vo verejnom záujme), je to nezisková organizácia zastrešujúca slobodné softvérové projekty.
Vydania Debianu.
Posledná verzia vydania Debianu sa volá "stabilná". V súčasnosti je posledným stabilným vydaním verzia 10, nazývaná "Buster". Stabilná verzia sa mení aj vydávaním aktualizácií (takzvané "bodové vydania"), napr. 3.0r4.
Kódové názvy vydaní Debianu sú pomenované podľa postáv filmu Toy Story.
Nestabilná verzia nesie vždy označenie "sid".
Oficiálne vydanie 1.0 nebolo uvedené, pretože istý vydavateľ cédečiek vytvoril nedokončené vydanie, ktoré označil ako „1.0“.
Okrem stabilnej ("stable") verzie sú dostupné aj verzie "testing" (testovacie) a "unstable" (nestabilné). Medzi "unstable" sa nachádzajú najnovšie verzie programov, avšak ich použitie je len na vlastné riziko. Tie, ktoré už prešli určitými testovacími postupmi sa presunú medzi "testing" balíky. Do stable verzie sa tak dostanú iba dobre preverené aplikácie, čo zaručuje vysokú stabilitu a bezpečnosť systému Debian. Na druhej strane v ňom však nenájdete najaktuálnejší softvér.
Významnejšie balíky z verzie "testing" sú spravidla k dispozícii aj pre aktuálnu "stable" verziu prostredníctvom projektu Debian backports. Je tak možné prevádzkovať systém, založený na stabilnej verzii, avšak s novšími verziami zvolených programov.
Portované jadrá.
Debian je známy predovšetkým ako distribúcia s Linuxovým jadrom, ale vyvíjané sú aj varianty Debianu s inými jadrami ako Linuxovým. 
Pôvod a výslovnosť slova Debian.
Slovo Debian vzniklo spojením mena zakladateľa projektu Iana Murdocka s menom jeho manželky (Debra), vyslovuje sa deb-í-en s krátkym e v „deb“ a prízvukom na prvú slabiku.

</doc>
<doc id="2723" title="Richard Müller (spevák)" url="https://sk.wikipedia.org/wiki?curid=2723">
Richard Müller (spevák)

Richard Müller (* 6. september 1961, Hlohovec) je slovenský spevák a hudobník, priekopník elektronického popu na Slovensku.
Začiatky.
V roku 1986 absolvoval štúdium filmovej a televíznej dramaturgie a scenáristiky na Vysokej škole múzických umení v Bratislave. Počas štúdia sa venoval publicistickej činnosti v hudobných časopisoch "Populár" a "Gramorevue". 
Prvú nahrávku, skladbu „Rádio“, naspieval so skupinou Burčiak Pavla Daněka. V roku 1984 založil vlastnú hudobnú skupinu Banket. Prvé verejné vystúpenie absolvoval v roku 1984 na Bratislavskej lýre s piesňou „Nespoznaný“. V roku 1989 so skupinou Banket vyhral Bratislavskú lýru. Je spoluautorom scénickej hudby k filmu "Kúpeľňový hráč" (1988) a divadelnej inscenácii "Baal" (1989) podľa divadelnej hry Bertolta Brechta. V polovici 90. rokov 20. storočia spieval v skupine (PPF) so špičkovými hudobníkmi Andrejom Šebanom, Oskarom Rózsom a Emilom Frátrikom.
Richard Müller moderoval viaceré rozhlasové relácie aj televízne talkshow ako "Müllerád" (TV Luna), "Promülle" (STV) a "OK Pop" (ČT). Herecky hosťoval v seriáli "Panelák" (TV Joj) a účinkoval v dabingu pre film "Princezná a žaba". Zahral si menšiu rolu speváka vo filme "Rivers of Babylon" (1998).
Osobný život.
Richard Müller je synom herca Vladislava Müllera a herečky Elišky Müllerovej. 
Jeho bývalou manželkou je televízna hlásateľka a moderátorka Soňa Müllerová, s ktorou má syna Filipa a dcéru Emu-Lujzu. 
So súčasnou partnerkou Vandou Wolfovou má syna Markusa.
Diskografia sólovej tvorby.
CD.
Štúdiové:
Koncertné:
Výberové:
Diskografia so skupinou Banket.
LP.
Pôvodné:
Exportné:
Výberové:
Ocenenia.
2013 - Krištáľové krídlo v kategórii Rock Pop Jazz spoločne so skupinou Fragile 
Aurel:
Cena SOZA:
Grand Prix Rádio:
Slávik:
Deska roku (Česko):

</doc>
<doc id="2726" title="Intel 80386" url="https://sk.wikipedia.org/wiki?curid=2726">
Intel 80386

Intel 80386 alebo i386 je prvý 32 bitový mikroprocesor, ktorý umožňoval zdanlivý multitasking. Bol použitý ako centrálna procesorová jednotka (CPU) v mnohých osobných počítačoch od roku 1985 až do roku 1994 pričom jeho nový štandard architektúry sa používa doteraz. Pracoval na rýchlostiach 16 - 33 MHz a dokázal adresovať až 4 GB pamäte. Obsahoval 275 tisíc tranzistorov, mal implementovaných 129 inštrukcií a ovládaný bol 32 registrami. Bol vyrábaný v štyroch vyhotoveniach: DX, SX, SL, EX. SX verzia bola lacnejšia a mala len 16 bitový data bus a 24 bitový address bus, verzia SL mala vloženú kontrolu spotreby a nový mód operácie - System Management Mode (SMM), v ktorom mal BIOS lepší prístup ku kontrole spotreby. Verzia EX bola zmenšená verzia pre systémy "embedded".

</doc>
<doc id="2762" title="Portugalsko" url="https://sk.wikipedia.org/wiki?curid=2762">
Portugalsko

Portugalsko, dlhý tvar Portugalská republika (), je európska krajina, ktorá sa nachádza na juhozápadnom cípe svetadielu, v západnej časti Pyrenejského polostrova. Jediným jeho susediacim štátom je Španielsko, západné a južné brehy krajiny omývajú vody Atlantického oceánu. Portugalsku tiež patrí niekoľko ostrovov a súostroví – Azory, Madeira a Divošské ostrovy.
Portugalsko je poloprezidentskou republikou, úradným jazykom je portugalčina. Portugalsko je jedným z 12 zakladajúcich členov NATO – 4. apríl 1949. Od 1. januára 1986 je Portugalsko členom Európskej únie, od 26. marca 1995 je členom Schengenského priestoru. Od 1. januára 2002 je jedným z pôvodných 12 členov Európskej menovej únie – eurozóny a oficiálnou menou sa stalo euro, ktoré vystriedalo Portugalské escudo.
Dejiny.
Názov krajiny pochádza z rímskeho označenia "Portus Cale". "Cale" označovalo pôvodnú osadu v ústí rieky Douro. Toto územie získali okolo roku 200 pred Kr. Rimania od Kartága v priebehu Druhej púnskej vojny. Vizigóti neskôr v stredoveku upravili názov územia na "Portucale", z ktorého neskôr vznikol názov "Portugale" čiže Portugalsko. V 9. storočí pojem Portugalsko vymedzoval približne územie medzi riekami Miňa a Doura. Z názvu "Portugalsko" bolo jeho skrátením odvodené aj meno mesta nachádzajúceho sa na mieste pôvodnej osady "Cale", dnes nazývané Porto.
Portugalsko vedie dlhoročný spor so Španielskom o územie na východnej hranici zvané Olivença (španielsky "Olivenza"). Podľa Viedenskej zmluvy z roku 1815 bolo územie priznané Portugalsku a Španielsko sa zaviazalo ho vrátiť. To sa však nikdy nestalo, na čo Portugalsko pravidelne upozorňuje. Olivença je pod Španielskou správou od roku 1801.
Administratívne členenie.
Portugalsko sa dnes primárne delí na vyše 300 okresov (port. v j.č. "município" alebo "concelho", prekladané aj ako obec) a tie na asi 4200 obcí (port. v j.č. "freguesia", prekladané aj ako okrsok). 
Existujú aj väčšie celky, ale tie sa pomaly odstraňujú alebo slúžia len na štatistické účely. Je to napríklad 18 dištriktov (prekladané aj ako okresy či oblasti), 5 regiónov, 2 autonómne regióny Azory a Madeira, a 28 štatistických subregiónov (podregiónov).
Okrem toho existuje kategória mesto (cidade) a mestečko (vila), čo sú jednotky, ktoré slúžia na štatistické účely, ale majú aj prezentačnú funkciu. Ich hranice niekedy zodpovedajú skupine obcí, ale väčšinou sa ich hranice (úplne alebo čiastočne) nezhodujú s hranicami obcí.
Demografia.
Portugalsko patrí k štátom, v ktorých prevláda obyvateľstvo, ktoré sa hlási k štátotvornému národu. V krajine žije viac ako 95 % obyvateľov, ktorí sa hlásia k portugalskej národnosti. V poslednom čase však začal stúpať počet legálnych cudzincov, ktorých počet sa podľa údajov z roku 2007 pohybuje okolo 3–13 %. Môžeme ich rozdeliť na tri skupiny. Prvou sú prisťahovalci z portugalsky hovoriacich krajín, ktoré boli v minulosti portugalskými kolóniami v Afrike a v Latinskej Amerike. Títo prisťahovalci nemajú jazykové bariéry, pretože portugalčina je ich materinským jazykom. Ide o prisťahovalcov z Brazílie, Angoly, Mozambiku, Svätého Tomáša, Kapverdských ostrovov, ale aj z Východného Timoru či bývalých portugalských enkláv v Indii (Goa) a Číne (Macao). Druhú skupinu prisťahovalcov tvoria imigranti z krajín bývalého Východného bloku, ktorých počty začali stúpať po páde železnej opony a hlavne po pristúpení niektorých krajín do EÚ. Ide o prisťahovalcov z Ukrajiny, Rumunska, Moldavska, Ruska či Bulharska. Treťou skupinou sú prisťahovalci z krajín západnej Európy a USA. Ide hlavne o Britov, Španielov, Francúzov, Nemcov, Holanďanov, Talianov a občanov USA.
a iní
Náboženské zloženie.
Väčšina obyvateľov Portugalska sa hlási k rímskokatolíckej cirkvi. Počet jej príslušníkov sa podľa posledných údajov pohybuje okolo 84,5 % obyvateľov štátu. Katolícka cirkev si udržiava pomerne silný vplyv na obyvateľstvo hlavne v severnej časti štátu a na vidieku. V krajine sa nachádzajú významné katolícke školy a svetoznáme pútnické miesto Fatima. K ostatným kresťanským cirkvám sa hlási 2,2 % obyvateľov (protestanti, pravoslávni...). K ostatným náboženstvám asi 0,3 % obyvateľov (hl. prisťahovalcov z Ázie a Afriky, hl. moslimovia a hinduisti). Asi 3,9 % obyvateľov je bez vyznania a asi okolo 9 % sa k náboženskej otázke nevyjadrilo.
Doprava.
Doprava v Portugalsku je dobre rozvinutá a diverzifikovaná. Krajina má ciest, z ktorých približne je súčasťou systému 44 diaľnic. Brisa je najväčším koncesionárom v krajine. S rozlohou , kontinentálne Portugalsko má 3 medzinárodné letiská Lisabon, Porto a Faro. Systém železníc je prevádzkovaný spoločnosťou Comboios de Portugal. Hlavné prístavy sú v Leixões, Aveiro, Figueira da Foz, Lisabone, Setúbal, Sines a Faro.

</doc>
