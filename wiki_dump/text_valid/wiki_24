<doc id="81084" title="Mauna Kea" url="https://sk.wikipedia.org/wiki?curid=81084">
Mauna Kea

Mauna Kea (po havajsky doslova "Biely vrch") je v súčasnosti neaktívny štítový vulkán na Havajských ostrovoch. Dosahuje výšku Je to najvyšší vrch Havajských ostrovov, hoci má len o viac ako jej sused Mauna Loa. Je to najvyšsí vrch na Zemi, pretože jej základňa je pod hladinou mora, takže celková výška presahuje . Vďaka svojej výške je vrchol pokrytý ľadom, čo umožňuje sezónne lyžovanie.
Keďže je dobre prístupná (na vrchol vedie cesta), vrchol sa nachádza nad inverznou vrstvou (má vyše 300 bezoblačných nocí v roku) a nachádza sa v blízkosti rovníka (dobrá viditeľnosť južnej aj severnej oblohy), je to dobrá lokalita pre umiestnenie astronomických a atmosférických observatórií.
Je tvorená bazaltami. Vek sopky je asi milión rokov (pleistocén). Mauna Kea je považovaná za vyhasnutú sopku, posledná erupcia sa udiala asi pred 4600 rokmi. Vznik sopky súvisel s vývojom horúcej škvrny (havajská horúca škvrna), ktorá sa stále posúva a umožnila v severnom Tichom oceáne vznik celému reťazcu Havajských ostrovov.

</doc>
<doc id="81118" title="Mikuláš Jordán" url="https://sk.wikipedia.org/wiki?curid=81118">
Mikuláš Jordán

Mikuláš Jordán (* 7. jún 1892, Prešov – † 16. apríl 1977, Prešov ) bol slovenský maliar.
Život.
Základy výtvarného vzdelania získal u významného plenéristu Pála Szineyho v Jarovniciach a prehĺbil si ich na Akadémii výtvarných umení v Budapešti. V rokoch 1937-1938 pobudol v dielni Múzea krásnych umení v Budapešti, kde študoval reštaurátorstvo a konzervátorstvo. Tvorivý záber Mikuláša Jordána je značne široký - rozprestiera sa od portrétu, žánru, cez zátišie, viacfigurálne kompozície ku krajinomaľbe. Vo veľkej miere sa venoval i kapistike, reštaurovaniu a organizovaniu výtvarného života v Prešove. Po návrate do Prešova Jordána vizuálne i citovo zaujala šarišská krajina. Počas svojho dlhého a plodného života vytvoril celý rad krajín. Krajinomaľba je aj Jordánovým príspevkom do vývoja slovenského maliarstva 20. storočia. Bohatá maliarska, reštaurátorská a organizátorská činnosť sa uzavrela krátko pred dovŕšením 85. narodenín - 16. apríla 1977. Za umeleckú a reštaurátorskú tvorbu dostal v roku 1973 ako prvý Cenu mesta Prešova. Pochovaný je na cintoríne v Prešove.
Externé odkazy.
[[Kategória:Slovenskí maliari]]
[[Kategória:Osobnosti z Prešova]]

</doc>
<doc id="81142" title="Ján Krajňák" url="https://sk.wikipedia.org/wiki?curid=81142">
Ján Krajňák

Mons. Mgr. Ján Krajňák (* 10. júl 1924, Sedlice – † 23. február 2005, Košice) bol titulárny kanonik, emeritný prodekan gréckokatolíckej cirkvi a čestný dekan Gréckokatolíckej bohosloveckej fakulty Univerzity P. J. Šafárika.
Študoval na Vysokej bohosloveckej škole v Prešove a Cyrilometodejskej bohosloveckej fakulte Palackého univezity v Olomouci. Absolutórium z teológie získal 7. júla 1949. Z ďalšieho štúdia na Filozofickej fakulte Slovenskej univerzity v Bratislave v odbore slovenčina-filozofia ho vylúčili z ideologicko-kádrových dôvodov. Bol zaistený v Karlových Varoch v roku 1952, v apríli 1954 odsúdený na päť a pol roka pre "zločin velezrady proti republike". 
Od roku 1964 až po dôchodok pracoval ako jazykový korektor v košických tlačiarňach. Tajne prijal vysviacku za gréckokatolíckeho kňaza. V roku 1990 pripravoval obnovenie teologického štúdia v Prešove a stal sa prodekanom Gréckokatolíckej bohosloveckej fakulty Univerzity Pavla Jozefa Šafárika. Prednášal filozofické disciplíny, dejiny filozofie, kresťanskú sociálnu náuku a latinčinu. Pápež Ján Pavol II mu v roku 1992 udelil titul Monsignore. Ešte v roku 1998 pracoval ako riaditeľ biskupského úradu v Prešove. Je autorom samizdatovej básnickej zbierky s názvom ""Áno a nie"," ktorá vznikla pod jeho vtedajším väzenským číslom AO - 34568. Pochovaný je na cintoríne v Sedliciach.

</doc>
<doc id="81146" title="Slovný druh" url="https://sk.wikipedia.org/wiki?curid=81146">
Slovný druh

Slovný druh je trieda slov vymedzená kritériami syntaktickými, tvaroslovnými a sémantickými, t. j. súbor slov majúcich rovnaké využitie v stavbe vety, rovnaké gramatické kategórie a rovnaký všeobecný význam.
Slovné druhy sa podľa toho, či je možné ich skloňovať alebo časovať, delia na ohybné a neohybné. Okrem toho sa delia na plnovýznamové a neplnovýznamové.
V slovenčine existuje desať slovných druhov:
Prvých 5 slovných druhov je ohybných, posledných 5 je neohybných.
Prvých 6 slovných druhov je plnovýznamových a posledné štyri sú neplnovýznamové.

</doc>
<doc id="81168" title="Východné" url="https://sk.wikipedia.org/wiki?curid=81168">
Východné

Východné (do roku 1946 ako osada známa pod názvom "Rendez") je miestnou časťou bratislavskej mestskej časti Rača. Východné sa nachádza medzi Račou a Vajnorami, južná časť územia železnice zasahuje až po Žabí majer. Východné má cca 4 800 obyvateľov bývajúcich v častiach Šajby, Starý Rendez, Sklabinská, Šúrska, Paseky. Východné je geograficky obkolesené železničným koľajiskom, vo vnútri územia disponuje vzácnymi historickými budovami z konca 19. storočia – Veľká a Malá vodná veža, Personálna kuchyňa, Trúbkareň, Kasárne. Nachádza sa tu múzejno-dokumentačné centrum ŽSR, ktoré tu chce zriadiť Národný železničný park, ktorý by sa stal celoročnou expozíciou parných rušňov, železničnej techniky, historických budov. Staré depo a Nové depo slúžilo a slúži ako opravárenský železničný park. Na sídlisku Sklabinská sa nachádza Akadémia Policajného zboru SR a poskytuje štúdium vysokoškolského typu a zároveň slúži ako školiace stredisko.
Dejiny.
Osada postupne vznikala na prelome 19. a 20. storočia, kedy sa vybudoval významný bratislavský železničný uzol a následné prekladisko
Prvá písomná zmienka pochádza z roku 1889. Najprv sa tu stavali len železničné objekty, no po viedenskej arbitráži nastal rozmach rezidentného bývania (veľa emigrantov z južného Slovenska). Z Rendezu sa počas vojny stala obec železničiarskych rodín. Ako dôležitý dopravný uzol dostala pracovný názov Východná stanica, no obyvatelia ju stále volali Rendez (z maďarského slova "rendezö", čo znamená prekladisko). 
Dobovo boli používané aj tzv. pracovné názvy Východná stanica, Východné nádražie, Východné.
Počas druhej svetovej vojny bola obec často bombardovaná (v tom čase jeden z najdôležitejších dopravných uzlov na Slovensku) spojeneckým letectvom. Krátko po vojne bola zlúčená s obcou Rača, ktorá bola v priebehu ďalšieho roka (1946) začlenená do Bratislavy, ako mestská časť neskoršieho III. obvodu (dnes okres Bratislava III). Približne v 80. rokoch na Východnom prebehla výstavba niekoľko desiatok panelových domov. Značne sa tak zvýšil počet jeho obyvateľov. 
Východné dostalo charakter miestnej časti. Hoci Východné nemá vlastnú samosprávu, potreby jej obyvateľov môžu presadzovať poslanci zvolení do miestneho zastupiteľstve Bratislava-Rača v rámci samostatného volebného obvodu – Východné. Súčasný názov "Východné" presadili miestni poslanci na začiatku 90-tych rokov.
Súčasnosť.
Východné dnes trpí viacerými problémami ako sú slabšia občianska vybavenosť, infraštruktúra a nedostatočná napojenosť na sieť MHD a nebezpečný voľný prechod zveri. Miestna časť sa voči tomu snaží bojovať, vďaka čomu sa situácia postupne mení k lepšiemu. V súčasnosti je v oblasti celodenne otvorená pošta, škôlka, potraviny, lekáreň a ďalšie obchodné prevádzky a reštaurácie. Na Sklabinskej ulici a na ulici Na Pasekách sú veľké zrenovované detské ihriská a zrekonštruované kultúrne stredisko Impulz, ktoré je k dispozícii občanom na najrôznejšie stretnutia a podujatia. Na území Východného sa nachádza železničná stanica Bratislava Východ, kde sa niekoľkokrát ročne konajú podujatia Železničného múzea pre rodiny s deťmi s množstvom sprievodných akcií, z najznámejších spomenieme už tradičnú jazdu parným vláčikom do Petržalky a späť. Na základe zmeny územného plánu Bratislavy je naplánovaná výstavba, ktorá zvýši počet bytov a rodinných domov v lokalite - projekty Východná alej a Na pasekách .
Lokalitu obsluhujú 2 denné autobusové linky MHD: z Vajnorskej železničnej stanice do Rače a zo Studenej a Zlatých pieskov do Rače, prestup na električky do centra je možný v zastávke Cintorín Rača alebo Zlaté Piesky. Pre žiakov ZŠ Jána Ámosa Komenského premáva aj . Nočnú dopravu zabezpečuje linka zo Zlatých pieskov (prestup na linku ) a Rače, Hečkovej (prestup na linku ). Na zastávkach Sklabinská a Východné sú umiestnené automaty na nákup cestovných lístkov.
Zaujímavosti.
Na Východnom sa nachádza viacero zaujímavostí, ktoré sú nasledovné:
Fontána pri Internáte Akadémia Policajného Zboru, Sklabinská 8414/1, 835 17 Bratislava-Rača podľa návrhu akad. sochára. Jozefa Barinku bola postavená v r. 1983, , fontána v roku 2016 na základe podnetu Občianského Združenia priatelia Rače prešla rekonštrukciou.
Park rodiny Wenzlových pri Kultúrnom Stredisku Impulz
Park Luboša Janegu s detským pieskoviskom na Dopravnej ulici medzi bytovými domami č. 23 - 25 a č. 31 - 35, GPS Súradnice: 48°11'58"N, 17°9'59"E

</doc>
<doc id="81175" title="MTX Tatra V8" url="https://sk.wikipedia.org/wiki?curid=81175">
MTX Tatra V8

MTX Tatra V8 je dvojmiestny športový automobil s motorom nad zadnou nápravou postavený na báze mechanických skupín automobilu Tatra 613 a vyrábaný v prevádzke firmy Metalex.
Automobil bol určený jednak pre športovo založených zámožnejších motoristov, ako aj pre perspektívne nasadenie na pretekárskych tratiach – svojimi parametrami zodpovedal triede superšportových prototypov skupiny C.
Prvé vozidlo bolo predstavené verejnosti koncom roku 1991 počas autosalónu v Prahe. Predtým však prototyp absolvoval jazdné skúšky na polygóne závodu Tatra v Kopřivnici, ako aj jazdy na letisku v Mošnove a na cestnom okruhu v Moste.
Autorom návrhu dynamicky pôsobiacej športovej karosérie bol známy český dizajnér Václav Král. Základom karosérie bol tuhý a ľahký priestorový rám zvarený z oceľových rúrok kruhového prierezu a kombinovaný s rúrkami a nitovanými profilmi z ľahkých zliatin, na ktorom boli upevnené veľkoplošné povrchové panely zo sklolaminátu s vlepenými sklami. Dvere sa otvárali smerom hore vpred. Svetlomety v prednej časti boli výklopné. Predný a zadný diel karosérie bolo možné samostatne odobrať.
Do vozidla sa montoval upravený vzduchom chladený motor z Tatry 613 so zvýšeným výkonom a označením T623, a to buď v karburátorovom prevedení, alebo so vstrekovaním paliva Bosch K-Jetronic.
V roku 1997 sa vozidlo MTX Tatra V8 úspešne zúčastnilo pokusu o vytvorenie nového česko-slovenského rýchlostného rekordu. Supertatra riadená automobilovým pretekárom Ing. Petrom Boldom dosiahla na dni rekordov 8. mája na predpísanom meranom úseku 1/8 míle rýchlosť 210,895 km/h, pričom na dlhšej trati bola schopná dosahovať rýchlosť podstatne vyššiu.
Celkovo boli z pôvodne plánovanej stokusovej série vyrobené iba 3ks tohto zaujímavého automobilu (Česko - Muzeum v Lánech, Nemecko, Taliansko) a štvrtý voz bol ako stavebnica dodaný záujemcovi do USA. Niektoré pramene však udávajú počet vyrobených vozov 4+1.

</doc>
<doc id="81192" title="Linuxová distribúcia" url="https://sk.wikipedia.org/wiki?curid=81192">
Linuxová distribúcia

Linuxová distribúcia alebo distribúcia Linuxu, prípadne iba "distribúcia", je označenie operačného systému zloženého z linuxového jadra a sady slobodného alebo aj komerčného softvéru. Obyčajne obsahuje sadu nástrojov GNU, X server, kompletné desktopové prostredie (napríklad KDE, Gnome alebo XFCE), kancelársky balík, (napr. OpenOffice.org alebo LibreOffice), internetový prehliadač (napr. Mozilla Firefox), komunikačné a iné nástroje. Dnes je súčasťou skoro vždy tiež preklad do niekoľkých jazykov.
Linuxové distribúcie boli spočiatku zložené iba zo slobodného softvéru, časom sa však objavili aj komerčné distribúcie, poskytujúce lepšiu podporu používateľom. Prevažná väčšina súčasných distribúcií je však aj naďalej slobodná. Odvodzovanie umožňuje licencia GNU GPL, podľa ktorej je možné použiť zdrojové balíčky rôznych distribúcií, upravovať ich a upravené verzie šíriť pri dodržaní podmienok.
Vznik nových distribúcií je najčastejšie odvodením od už existujúcej distribúcie. Častým vzorom pre nové distribúcie je napríklad Red Hat a od neho odvodené CentOS alebo Fedora.
Linuxové distrúcie sú prispôsobované svojou veľkosťou často na 1 CD alebo 1 DVD, väčšie projekty majú svoje ISO obrazy vytvárané pre viac rôznych počítačových architektúr a dajú sa stiahnuť alebo objednať z internetu. Pri sťahovaní linuxových distribúcií sa často používa BitTorrent.

</doc>
<doc id="81266" title="Matej Hrebenda" url="https://sk.wikipedia.org/wiki?curid=81266">
Matej Hrebenda

Matej Hrebenda (* 10. marec 1796, Rimavská Píla† 16. marec 1880, Hačava) bol slovenský národný buditeľ a ľudový spisovateľ.
Hrebenda ako kníhkupec rozširoval slovenské a české knihy.
Životopis.
Matej Hrebenda sa narodil v Rimavskej Píle, kde bol jeho otec Samuel notárom, ale väčšinu života prežil v susednej dedine Hačava (teraz časť mesta Hnúšťa). Jeho matka Alžbeta na jar 1806 zomrela a Matej sa stal polosirotou. Jeho otec mal mnoho chýb, no medzi najvýznamnejšiu patrí to, že nevydržal v žiadnom povolaní. Preto nemohol robiť to, čo robili iní rodičia: vychovávať deti, svojich troch synov.
Matej nemohol chodiť do školy a preto sa vzdelával sám. Na živobytie si zarábal. Otec sa v roku 1809 oženil znova a odišiel z Liptova. Stal sa učiteľom v Gemerskej stolici a Matej sa u neho zdržiaval ako mendík.
Od narodenia mal zrakovú chybu a jeho zrak sa postupne zhoršoval. Aj napriek tomu, že veľmi rád čítal, v deviatich rokoch už nemohol čítať pri svetle, v pätnástich ani vo dne. Keďže nevidel, chodil od domu k domu a prosil ľudí, aby mu čítali. Kým našiel ľudí, ktorí by mu boli ochotní čítať, neraz prešiel aj 4 či 5 dedín.
Začal sa zaoberať poéziou a už v 14 rokoch ho zlákali verše. Svoje prvé napísal v roku 1814. Otec ich opísal na polhárku a podal každému dobrodincovi.
V roku 1825 sa oženil so Zuzanou Gabajovou, dcérou krokavských pastierov. Žil s ňou 6 a pol roka. V tomto čase začal zhromažďovať knihy a z Krokavy sa vrátil do Hačavy. Rok po svadbe mu prišiel na svet syn, Šimon Matej a neskôr sa mu narodila dcéra Juliana. Jeho žena zomrela v roku 1831 na choleru a tak ostal vdovcom. O pol poldruha roka sa oženil s Annou Choljavou. Obaja boli postihnutí a žobráci; Matej bol slepý a Anna chromá na nohy. Boli však šťastní, spokojní. Až do roku 1834 bývali na „hospodách“ a neskôr si postavili chalúpku.
Zomrel v roku 1880 v Hačave.
Tvorba a celoživotný odkaz.
Zapísal sa najmä ako rozširovateľ slovenských a českých kníh. Knihy rozširoval po celom Slovensku. Prechodil však aj Prahu, Viedeň, Pešť, či Dolnú zem. Vydavatelia mu predávali knihy a on ich spájal nielen s predajom, ale aj nimi poúčal ľudí, šíril kultúru a osvetu. Bol to ešte aj veľmi veľký národný buditeľ. Mnohí ľudia pokladali čítanie kníh za nepotrebnú vec. Podľa obyčajných ľudí čítanie kníh bolo určené jedine vzdelancom. Hrebenda ako aj iní proti tomu bojovali najlepšie, ako len vedeli. Na cestách zachraňoval knihy pred pálením, vyhodením či roztrhaním. Zachránil mnoho kníh, a tým sa pričinil o vybudovanie knižníc.
Okrem kníh zbieral aj ľudové piesne či rozprávky. Podobne ako to robili Ján Kollár či Pavol Dobšinský. Všetky tieto dokumenty zapisoval Hrebendov pomocník. Sprevádzal ho od roku 1842.
Nazhromaždil 58 kníh. Tie mu však zhoreli v krokavskom ohni, no začal zas a znova. V rimavskom kroji, na chrbte batôžtek kníh a palica. Chodil nielen po rodnom kraji, ale aj po rôznych stoliciach. Nebol len na slovenskom území. Bol aj na dolnozemských osadách.
Priatelil sa so všetkými dobrými ľuďmi. Aj oni s ním. Ak poprosil o knihu, ľudia mu ju bezpochyby dali. V temných končinách roznášal svetlo. Ako to už býva, dobrí ľudia majú ťažký život. Matej ho bezpochyby mal. Tým, že bol taký utrpený životom, miloval lásku, radosť a vedel byť aj šťastný. Tešil sa z hocijakej maličkosti, z každej darovanej knihy. Nezaujímal sa o slávu. V ľuďoch hľadal priateľstvo, ochotu a šťastie.
Často hovorieval: "„Nemám nič, nežiadam nič.“" Pri svojej slepote videl oveľa viac ako mnohí cez veľké okuliare. Knihy videl srdcom, nie očami.
Literárna tvorba.
Literárnej tvorbe sa venoval už od svojich 14 rokov. Vtedy sa zaoberal veršami. Neskôr začal písať rôzne príležitostné či gratulačné verše. Jeho literárne prvotiny boli prijaté celkom priaznivo. Vo svojom čase jeho poézia plnila spoločenské poslanie. Dodnes sú uložené jeho rukopisy v Matici slovenskej. Sú tam uložené aj jeho literárne prvotiny, básne, piesne, listy, vinše i testament. Celý testament napísal vo svojom Vlastnom životopise. Ten je prameň pre poznanie kultúrnych a spoločenských pomerov v 19. storočí.
Poézia.
"Magazín aneb Sbírka veršů Matejě Hrebendy Hačavaského" (rukopis Knížečka veršovních vinšů, Zborník slovenských národných piesní, prísloví, porekadiel, hádok, her, obyčají a povier)
Ocenenie.
V roku 1980 (sté výročie jeho smrti) ho vyhlásili za jubilanta UNESCO.
Hrebendova kapsa.
Od roku 1999 sa v rámci dňa mesta Hnúšťa koná literárna súťaž v poézii a próze. Jej názov je Hrebendova kapsa.

</doc>
<doc id="81275" title="Syr" url="https://sk.wikipedia.org/wiki?curid=81275">
Syr

Syr je , ktorý obsahuje mliečnu bielkovinu, tuky a ostatné zložky mlieka.
Syr sa vyrába zrážaním mlieka syridlom alebo kyselinou mliečnou. Používa sa mlieko kravské, ovčie, kozie či mlieko iných cicavcov. 
Syr sa používa surový, varený, pečený, údený i vysmážaný, konzumuje sa samotný alebo s rôznymi prílohami. 
Niektoré druhy syra:
Spotreba.
Francúzsko, Island, Fínsko, Dánsko a Nemecko mali najvyššiu priemernú konzumáciu syrov v roku 2014, priemerne 25 kg na osobu. 
Balkánsky syr.
Balkánsky syr je druh mäkkého syra s typickou slanou chuťou a bielou farbou, ktorý sa využíva často pri výrobe zeleninových šalátov alebo šopského šalátu. Je napodobenina Gréckeho feta syru a Bulharskej sirene, ktorý bol vyrábaný pôvodne z ovčieho, kozieho a kravského mlieka, ale súčasné typy predávané v strednej Európe sú vyrábané z kravského mlieka. Skladá sa z 40 až 45 % tuku.

</doc>
<doc id="81286" title="Zmrzlina" url="https://sk.wikipedia.org/wiki?curid=81286">
Zmrzlina

Zmrzlina od roku 2018 znamená zabalený mrazený krém .
V rokoch 2000 - 2018 mal pojem zmrzlina dva paralelné významy : 
Staršie definície a zahraničné definície.
V minulosti sa rozlišovalo medzi pojmami mrazený krém a zmrzlina a ako príklady všeobecných definícií zmrzliny možno uviesť napríklad:
Vzhľadom na časté importy z týchto krajín, stojí za zmienku, že v Nemecku a Rakúsku sa v súčasnosti slovenský pojem "mrazený krém" označuje ako "Speiseeis" či "Eis" (zmrzlina), kým výraz "Eiscreme" či "Eiskrem" (mrazený krém) je vyhradený približne len pre to, čo je na Slovensku v súčasnosti označované ako (pozri nižšie) smotanový mrazený krém či smotanová zmrzlina (teda podiel mliečnych tukov musí byť minimálne 8 či 10 %). Z toho vyplýva napríklad to, že výrobok obsahujúci rastlinné tuky, nesmie byť v Nemecku a Rakúsku označovaný ako mrazený krém. 
História.
Pred vynálezom chladničiek bola zmrzlina ručne vyrábaný luxus. Prísady sa vložili do miešadla, ktoré bolo umiestnené vnútri nádoby naplnenej ľadom a slanou vodou (soľ pomáha ľadu pohlcovať teplo, takže ochladí zmes pod bod mrazu). V 20. rokoch však komerčné mraziace boxy umožnili masovú výrobu, zrodil sa zmrzlinársky priemysel. 
Súčasnosť.
Predtým sa zmrzliny vyrábali v mliekarňach, dnes sa vyrábajú v zmrzlinarniach. Býval to mliečny výrobok z mlieka a smotany, v súčasnej dobe je kvalitná zmrzlina vzácnosťou. Výrobky, ktoré sa objavujú na pultoch pod označením „zmrzlina“ sú prevažne mrazené krémy, na ktorých výrobu sa používajú rastlinné tuky (výrobky z rastlinných olejov a tukov sú lacnejšie). Pre priemyslovo vyrábané zmrzliny sa používajú rôzne príchute, ktoré obsahujú napr. sušené mlieko, guárovu gumu, stabilizátory, aromatické látky prírodne identické a farbivá.
Zmrzlina a zdravie.
Klady.
Zmrzlina sa odporúča pri zápaloch hrdla a ústnej dutiny, pri nechutenstve a problémoch s prehĺtaním.
Mlieko v zmrzline je zdrojom vápniku a bielkovín.
Zápory.
Niektoré ingrediencie v zmrzline môžu vyvolávať alergiu.
Pri nedodržaní hygieny počas výrobného procesu môžu byť zdrojom nákazy koliformné baktérie. Ale právne predpisy prikazujú prísne hygienické podmienky, ktoré musia výrobcovia pri výrobe zmrzliny zabezpečiť. Využívajú uzatvorené výrobné linky, aby bola vylúčená možnosť styku surovín s ľuďmi.
Rozdelenie a označenie.
Z hľadiska súčasných slovenských predpisov sú zmrzliny, ako bolo už uvedené v úvode, to isté, ako balené mrazené krémy. Záleží iba na výrobcovi, ako svoje produkty označí. 
Konzistencia mrazených krémov a teda aj zmrzlín musí byť jemná, hladká, krémová, bez hrudiek a väčších kryštálikov ľadu a veľkých vzduchových bublín. Mrazený krém však môže obsahovať viditeľné časti pridaných ochucujúcich zložiek, ako sú orechy, ovocie a pod. 
Mrazené krémy (zmrzliny) sa v súčasnosti na Slovensku delia na:
Ak mrazený krém (zmzrlina) obsahuje ovocnú ochucujúcu zložku, možno ho označiť len názvom ovocia, z ktorého je vyrobený. Ak ide o kakaový mrazený krém (zmrzlinu), musí obsahovať najmenej 1,5 % kakaa. Ak ide o čokoládový mrazený krém (zmrzlinu), musí obsahovať najmenej 3 % čokolády.
Výroba "ruskej zmrzliny".
Pri výrobe týchto zmrzlinových pochúťok sa musí najprv vyrobiť zmrzlina. Hlavnou surovinou je čerstvá smotana. V továrni sa smotana skladuje v chladiacich nádržiach pri konštantnej teplote 4 °C. Z nádrže sa smotana napustí do vysoko otáčkového mixéru, ktorý ju zmieša s ďalšími prísadami. Hlavnými práškovými zložkami sú sušené nízkotučné mlieko a rastlinné stabilizátory a emulgátory. Stabilizátory zabránia zmrzline v kryštalizácii a emulgátory umožnia, aby sa počas procesu šľahania zmrzlina prevzdušnila. Ďalšími zložkami sú cukor a kukuričný sirup. Po 3 minútach miešania čerpací systém presunie zmes do veľkých pasterizačných nádrží, tu sa zmes zahreje a po dobu 30 minút si udržiava teplotu 72 °C - tým sa usmrtia všetky baktérie a aktivujú sa stabilizátory. Potom sa zmes homogenizuje - pri tomto procese sa rozbijú tukové častice (zmrzlina tým získa hladkosť). Zmes sa ochladí a pridá sa vanilkový koncentrát, ďalej sa chladí a šľahá. Šľahanie premieša zmes zo vzduchom a premení tekutinu v odľahčenú tuhú hmotu. Bez vzduchu by totiž namiesto zmrzliny vzniklo len zmrznuté mlieko. Zmrzlinové oplátky sú vyrobené z ingrediencií na čokoládové pečivo. Plniaci stroj umiestni dve oblátky okolo plniacej trubice uprostred. Hneď ako sú oplátky na mieste, stroj medzi ne vstrekne 80 mililitrov vanilkovej zmrzliny. Tryska ma taký tvar, že zmrzlina získa tvar obdĺžnikovej doštičky, ktorá presne zapadne medzi oblátky. Stroj takto vyrobí až 140 "sendvičov" za minútu. Tá potom putuje na zabalenie a pretože je náplň stále ľadová, nehrozí riziko roztavenia. Baliaci systém zasunie sendvič do obalu a potom preloží a uzavrie konce. Ďalší stroj sendviče počíta a ukladá ich do krabíc. Po zalepení idú krabice priamo do skladovacieho mraziaceho boxu, kde je teplota −30 °C.

</doc>
<doc id="81342" title="Jednosmerný prúd" url="https://sk.wikipedia.org/wiki?curid=81342">
Jednosmerný prúd

Jednosmerný prúd je elektrický prúd, ktorý má stále rovnaký smer prúdenia elektricky nabitých častíc (elektrónov alebo iónov) v elektricky vodivom materiáli (na rozdiel od striedavého prúdu).
Jednosmerný prúd vzniká napríklad pri spojení pólov galvanického článku ("batérie") pomocou vodiča.
Označenie smeru jednosmerného prúdu je dohodnuté ako smer pohybu kladne nabitých častíc (od kladného + k zápornému - pólu zdroja), hoci v kovoch (najbežnejších vodičoch) sa pohybujú záporne nabité elektróny.
Pohyb častíc je relatívne pomalý (rádu centimetrov za sekundu), ale elektrické pole sa šíri rýchlosťou svetla, preto vzniká dojem, že prúd sa objaví v celom vodiči naraz.
Veľkosť prúdu sa udáva v jednotkách ampér.
Označenie jednosmerného prúdu.
V schémach elektrických obvodov a na elektrických spotrebičoch sa jednosmerný prúd označuje: 
Keďže ide o jednosmerný prúd je jeho doprava na dlhšiu vzdialenosť ako 100 km prakticky nemožná, je to spôsobené ťažkou resp. náročnou transformáciou jednosmerného prúdu z dôvodu, že pri jednosmernom napätí a prúde sa nedá použiť transformátor, ale najprv sa musí pomocou striedačov previesť na striedavé, tak sa musí pomocou už spomínaného transformátora previesť na nižšie alebo vyššie napätie a zase sa usmerniť pomocou usmerňovačov. Na dopravu jednosmerného prúdu sú potrebné veľké prierezy vodičov dopravujúcich určitý výkon.

</doc>
<doc id="81384" title="John Goodman" url="https://sk.wikipedia.org/wiki?curid=81384">
John Goodman

John Stephen Goodman (* 20. jún 1952, St. Louis, Missouri, USA) je americký herec.
Životopis.
Študoval na Southwestern Missouri State University s futbalovým štipendiom. Pôvodne sa chcel stať futbalistom, ale po zranení kolena sa musel vzdať športovej kariéry. Zameral sa na dramatické štúdium a v roku 1975 ho absolvoval s Kathleen Turnerovou. 
Po ukončení štúdia sa presťahoval do New Yorku, začal hrať najskôr v menších divadlách a nakoniec, v roku 1979, sa prvýkrát dostal do širšieho povedomia na Broadwayi v hre "Loose Ends".
Prvé filmové úlohy prišli začiatkom osemdesiatych rokov. Hral v televíznych filmoch, aj v takzvanom „béčkovom“ horore "C.H.U.D." (1984).
V roku 1987 spolupracoval prvýkrát s bratmi Coenovcami na čiernej komédii "Raising Arizona", v ktorej stvárnil postavu trestanca Galea. Za vedľajšiu úlohu Charlieho Meadowsa v ďalšom Coenovskom filme s názvom "Barton Fink" z roku 1991 bol nominovaný na Zlatý Glóbus. 
Koncom 80. rokov začal hrať v deväť rokov trvajúcom televíznom seriáli "Roseanne", v ktorom stvárnil Dana Connera, manžela hlavnej predstaviteľky. Za túto úlohu bol sedemkrát nominovaný na cenu Emmy a dostal Zlatý Glóbus.
Bratia Coenovci ho obsadili do vedľajšej úlohy aj v chandlerovskom filme "Big Lebowski" z roku 1998, v ktorom stvárnil postavu poľského katolíka konvertovaného na žida Waltera Sobchaka, veterána Vietnamskej vojny. V roku 2000 si zahral predavača Biblií v ich ďalšej komédii "Braček, kde si?".

</doc>
<doc id="81394" title="Jiří Voskovec" url="https://sk.wikipedia.org/wiki?curid=81394">
Jiří Voskovec

Jiří Voskovec, pôvodným menom Jiří Wachsmann (* 19. jún 1905, Sázava – † 1. júl 1981, Pearblossom, Kalifornia, USA) bol český herec, spisovateľ a textár.
Bol priateľom Jana Wericha a Jaroslava Ježka. Pracovali spolu v 20. a 30. rokoch minulého storočia v Oslobodenom divadle.
Životopis.
Študoval v Prahe a vo francúzskom Dijone. V roku 1927 spolu s Werichom prvý raz účinkovali s hrou "Vest pocket revue" v Osvobozeném divadle, ktoré reagovalo humorom na vtedajšie politické a sociálne problémy. Pretože ich vystúpenia boli protifašistické, museli v roku 1938 divadlo zatvoriť a v roku 1939 obaja emigrovali do USA. Do druhej polovice 40. rokov pracoval, písal a hral hlavne s Werichom.
Po vojne ešte niekoľkokrát navštívil Česko-Slovensko. Žil vo Francúzsku. Nakoniec sa vrátil do USA, kde ho po druhom príchode internovali na 11 mesiacov na ostrove Ellis Island pre podozrenie zo sympatií ku komunizmu. Musel sa vyrovnať s tým, ako boli interpretované jeho filmy z 30. rokov, o ktorých si niektorí mysleli, že propagujú komunizmus, napr. film "Hej rup!". V tom období bol Jan Werich riaditeľom pražského Divadla ABC. Po prvotných peripetiách sa vrátil do New Yorku a začal ako divadelný a filmový herec. Ako sám vravel ako „potulný kejklíř “ (v prek. eskamotér). 
V roku 1955 sa stal občanom USA. To už bol známy pod menom George Voskovec (jeho priezvisko bolo komolené na "Voskovek"). Žil v New Yorku, hral tu v mnohých predstaveniach i na Broadwayi. Stvárnil napr. rolu prvého herca v "Hamletovi", trikrát Alberta Einsteina. Hral v mnohých filmoch napr. vo filme "Dvanásť rozhnevaných mužov" hral jedného z porotcov. 
Na sklonku života účinkoval v TV seriáli "Nero Wolfe", vďaka ktorému sa mu podarilo zarobiť viac peňazí a presťahoval sa z New Yorku do Kalifornie, kde s manželkou Christine kúpili dom. Posledný rok prežil v Kalifornii. Absolvoval protirakovinovú liečbu. 
Zomrel 1. júla 1981 na infarkt.
Jeho a Werichovo meno nesie planétka 2418 Voskovec-Werich, ktorú v roku 1971 objavil český astronóm Luboš Kohoutek.
Rodina.
Cez jednu zo svojich pra-prastarých matiek z matkinej strany Františku Schaurothovú, rodenú Dačickú z Heslova bol priamym potomkom českého šľachtického rodu, ktorého najznámejším predstaviteľom bol Mikuláš Dačický z Heslova.
Z otcovej strany bol prasynovcom maliara Bedřicha Wachsmanna a bratrancom architekta Aloisa Wachsmanna. Jeho synovcom bol básnik a dramatik Prokop Voskovec. Jeho strýkmi boli maliar a profesor na UMPRUM Bedřich Wachsmann ml. (* 1871 – † 1944) a rakúsky maliar Julius Wachsmann (* 1866 – † 1936).
Z matkinej strany bol vnukom maliara Soběslava Pinkasa a synovcom politika Ladislava Pinkasa.
Zoznam piesňovej tvorby (výber).
(t: /) - doteraz nezistený autor hudby

</doc>
<doc id="81411" title="Lavočkin La-5" url="https://sk.wikipedia.org/wiki?curid=81411">
Lavočkin La-5

Lavočkin La-5 () bolo sovietske stíhacie lietadlo masovo vyrábané a nasadené počas druhej svetovej vojny. Tento typ bol nasledovníkom vývojového radu lietadla LaGG-3 a bol jedným z najlepších sovietskych stíhacích strojov počas vojny.
Vývoj.
La-5 sa oproti svojmu predchodcovi LaGG-3 líšil dvojhviezdicovým motorom AŠ-82, ku ktorého inštalácii pristúpila konštrukčná kancelária kvôli nedostatku vodou chladených motorov Klimov M-105P. Predchodcom bol typ zavedený a označovaný ako LaG-5. Po rozdelení konštrukčného tímu Lavočkin - Gorbunov pokračoval Lavočkin v projekte s označením La-5. Neskôr nastala aj zmena typu krytu kabíny a kokpitu, čo malo za následok zlepšenie výhľadu dozadu, zníženie hmotnosti a zvýšenie doletu (od verzie La-5F). Taktiež delta-drevesina, ktorej výroba nebola príliš jednoduchá, bola nahradená obyčajným jedľovým drevom, čo zvýšilo hmotnosť stroja. Napriek tomu, že stroje mali porovnateľnú pohonnú jednotku s nemeckými Fw 190A, neboli schopné dosahovať rovnakú maximálnu rýchlosť, pretože podstatná časť ich draku bola vyrobená z dreva, ktoré bolo ťažšie ako duralová konštrukcia nemeckých strojov. V roku 1943 prišla inovovaná verzia La-5FN. Ktorá bola najrozšírenejšia. Od predošlej verzie sa líšila motorom AŠ-82FN, ktorý mal nový kompresor a priame vstrekovanie paliva do valcov. Ten mal výkon až 1 850 k. Mal taktiež odľahčený podvozok a zlepšenú tepelnú izoláciu kabíny.
Bojové nasadenie.
Stroje La-5FN boli po prvýkrát nasadené v bitke v Kurskom oblúku a slúžili až do konca vojny. Čoskoro si získali veľkú obľubu. Boli typickým frontovým strojom sovietskeho letectva. La-5FN bol v malých výškach, na ktoré bol dimenzovaný, rovnocenným súperom nemeckých Bf 109G ako aj Fw 190A. Zaostával za nimi však v mierne nižšej palebnej sile. La-5FN úspešne zasiahli aj do bojov SNP v rámci 1. česko-slovenského samostatného stíhacieho leteckého pluku a jeho piloti dosiahli deväť potvrdených a troch pravdepodobných zostrelov. Česko-slovenské letectvo používalo po vojne stíhače Lavočkin La-5FN pod označením S-95 a La-5UTI s motorom FN prezentačné na CS-95. Uvažovalo sa nad vlastnou produkciou v továrni Rudý (červený) Letov. Logickým pokračovaním stroja La-5FN bol Lavočkin La-7.
Bolo vyrobených 9 920 kusov La-5 a jeho podverzií.
Špecifikácie (Lavočkin La-5FN).
Popis konštrukcie.
Lavočkin La-5FN bol jednomiestny, jednomotorový samonosný dolnoplošník. Drevená kostra krídel a pevných chvostových plôch bola potiahnutá preglejkou, kovová kostra pohyblivých chvostových plôch i klapiek plátnom. Vnútorná konštrukcia krídel mala dva nosníky. Vnútorné palivové nádrže mali objem 464 litrov paliva. Trup tvorila preglejková pološkrupina, zadnú časť tvorilo 13 prepážok a 4 pozdĺžne nosníky, na ktoré bol pripevnený preglejkový poťah. Predná časť trupu mala oceľovú kostru, ktorá sa spájala s dvomi drevenými nosníkmi v oblasti centroplánu. Krycie plechy motora boli duralové. Hviezdicový motor AŠ-82 (neskôr vo verziách F a FN) poháňal kovovú trojlistú vrtuľu s nastaviteľným uhlom nábehu listov. Vrtuľa mala priemer . Podvozok bol zaťahovací. Motor sa štartoval stlačeným vzduchom z tlakovej fľaše, prípadne mechanickým náhonom zapadajúcim do nástavca na vrtuľovom kuželi. Mechanické štartovanie sa používalo najmä v zimných podmienkach. Hlavné podvozkové nohy sa zaťahovali smerom k trupu, zadná podvozková noha sa zaťahovala do trupu. Čelné sklo pilotnej kabíny bolo kryté hrubým pancierovým sklom, zadná časť kabíny bola krytá hrubým sklom. Výzbroj tvorili dva pevné synchronizované kanóny ŠVAK kalibru , strieľajúce okruhom vrtule, pre každý bolo štandardne pripravených 200 nábojov. Mohol niesť aj 8 neriadených rakiet RS-82 (ich inštalácia však bola skôr výnimočná), bomby do hmotnosti , či prídavné nádrže s palivom.

</doc>
<doc id="81427" title="Hačava (Hnúšťa)" url="https://sk.wikipedia.org/wiki?curid=81427">
Hačava (Hnúšťa)

Hačava je mestská časť Hnúšte. 
Polohopis.
Nachádza sa v Muránskej brázde, na rozhraní Stolických vrchov a Revúckej pahorkatiny, na ľavom brehu Rimavy, v nadmorskej výške 335 m n. m.
Leží na ceste II/531, 5 km severne od mesta a pri železničnej trati Jesenské - Brezno (železničná zastávka). Z obce vychádza žlto-značkovaný turistický chodník na vrch Tŕstie (1 120,9 m n. m.).
V súčasnosti je Hačava strediskom ťažby a spracovania magnezitu (časť Skálie).
Dejiny.
Hačava je písomne doložená začiatkom 15. storočia. Narodil sa tu organizátor SNP Ondrej Klokoč, slovenský politik a novinár, pôsobil a zomrel tu národný buditeľ Matej Hrebenda. V obci stojí pomník Mateja Hrebendu.

</doc>
<doc id="81431" title="Likier" url="https://sk.wikipedia.org/wiki?curid=81431">
Likier

Likier (v minulosti "Likér, Likýr", ) je mestská časť mesta Hnúšťa.
Polohopis.
Leží v Rimavskom podolí, na pravom brehu Rimavy, na rozhraní Stolických vrchov a Revúckej vrchoviny, v nadmorskej výške . Od centra mesta je vzdialená asi 1,5 kilometra na juh.
Dejiny.
Ako samostatná obec sa prvýkrát spomína v roku 1438. V 19. storočí sa rozvíjal železiarsky priemysel, ktorý bol v neskoršom období utlmený a vybudoval sa chemický priemysel. Obec bola v roku 1960 zlúčená s Hnúšťou do jedného celku s názvom "Hnúšťa-Likier". V roku 1971, keď boli k mestu pričlenené ďalšie okolité obce, došlo aj k zmene názvu mesta "Hnúšťa".
Doprava.
Obec sa nachádza pri ceste I/72 a železničnej trati č. 173. Je tu železničná zastávka.

</doc>
<doc id="81441" title="Polom (Hnúšťa)" url="https://sk.wikipedia.org/wiki?curid=81441">
Polom (Hnúšťa)

Polom je mestská časť Hnúšte. 
Polohopis.
Je to malá osada na okraji Revúckej vrchoviny, v nadmorskej výške 694 m n. m. Pôvodne sa jednalo o samostatnú obec. Dedina vyhorela r. 1905. Bývalá banícka osada sa v súčasnosti vyľudňuje a domy sa premieňajú na rekreačné objekty. Na okolí sú dobré lyžiarske terény. Osada je prístupná po exponovanej ceste a leží 7 km severovýchodne od mesta.
Kultúra a zaujímavosti.
Turizmus.
Cez Polom prechádza červeno-značkovaný turistický chodník zo sedla Brezina na vrch Tŕstie (1 120,9 m).

</doc>
<doc id="81445" title="Psiare" url="https://sk.wikipedia.org/wiki?curid=81445">
Psiare

Psiare sú miestnou časťou obce Hronský Beňadik. Ležia pri Slovenskej bráne, na pravom brehu Hrona, na styku Štiavnických vrchov.
Polohopis.
Obec sa nachádza 2 km južne od Hronského Beňadika, na ceste I/76 (10km južne od Novej Bani a 18km severne od Levíc) a pri železničnej trati Kozárovce - Zvolen.
Dejiny.
Psiare sú súčasťou takzvanej „Slovenskej brány“ ktorá bola vstupom k bohatým banským mestám ako Banská Bystrica, Kremnica, Banská Štiavnica. 
Na ľavom brehu Hrona sa na skalnej ostrohe vypína dominanta Psiar Krivín (315,9 m), ktorý je súčasťou pohoria Štiavnických vrchov. Je to hradisko z doby halštattskej a veľkomoravskej s viacnásobným obranným valovým systémom. V tomto období sa hradiská podobného typu v našom okolí dosť vyskytovali, lebo tu bola „Slovenská brána“ a mali za účel brániť vstup do banských miest. Ďalšie hradiská sa nachádzali pri Kozárovciach, Tlmačoch, Tekovskej Breznici a hlavná obranná pevnosť bola v Hronskom Beňadiku (dnešný kláštor).
Názov dediny sa vyvíjal rôzne vzhľadom na historicko-spoločenské udalosti. V roku 1773 sa obec nazývala "Pesér, Psär, Psary", 1786 "Peschér, Psáry", 1808 "Peszér, Psár, Psáry", 1863-1913 "Peszér", od roku 1920 "Psiare, Psáre", 1927-1948 "Psáry" a od roku 1948 až dodnes Psiare. 
Kultúra a zaujímavosti.
Turizmus.
Túto dedinu obmýva rieka Hron. Je to miesto, ktoré najmä v letnom čase navštevuje veľa turistov alebo ľudí čo sa rozhodli splavovať rieku Hron a tiež aj mnoho turistov zo zahraničia, ktorí navštevujú túto dedinu najmä kvôli oddychu. Výhodou je najmä vynikajúca poloha pri Hrone, ktorá je veľmi výborná na kempovanie a nádherné prírodné prostredie zaručuje neskutočnú príležitosť na oddych pri rieke Hron najmä v horúcich letných dňoch. Na ľavom brehu Hrona (na druhej strane) je verejné táborisko.
Občianska vybavenosť.
V obci sa môžete tiež občerstviť v miestnom pohostinstve "Alžbetka" pri kostole alebo nakúpiť v "Mäsiarskom dvore" rôzne mäsové výrobky či chlieb alebo víno. 
V dedine sa nachádza aj budova starej školy, ktorá sa dá po dohodne s kompetentnými ľuďmi v obci využiť ako miesto pre rôzne rodinné alebo súkromné akcie.
V obci sa nachádza novovybudovaný kostol vysvätený 22.5.1996 arcibiskupom Jánom Sokolom a tiež rôzne miesta kde sa dá rôzne využiť voľný čas. Medzi tieto miesta patria určite futbalové ihrisko, ktoré sa nachádza v hornej časti dediny. 

</doc>
<doc id="81477" title="Bitka pri Čcheng-pchu" url="https://sk.wikipedia.org/wiki?curid=81477">
Bitka pri Čcheng-pchu

Bitka pri Čcheng-pchu () bola konflikt medzi štátom Ťin a Čchu a ich spojencami. Odohrala sa na území dnešnej Číny v roku 632 pred Kr., počas Obdobia Jari a jesene (722481 pred Kr.). Bola prvou veľkou bitkou v dlhodobom konflikte medzi štátmi v údolí Žltej rieky a štátmi v údolí rieky Jang-c’-ťiang. Víťazstvo štátu Jin upevnilo hegemóniu vojvodu vojvodu Wena zo štátu Ťin a zastavilo územné ambície štátu Čchu na severe minimálne o jednu generáciu.
Pozadie.
Po smrti vojvodu Chuana zo štátu Čchi v roku 643 pred Kr. štát Čchu vytrvalo rozširoval svoj vplyv smerom na sever a pohltil šesť menších štátov. V roku 636 pred Kr. sa vojvoda Wen, ktorý strávil pätnásť rokov na úteku vo viacerých štátoch, dostal s pomocou vojvodu Mua štátu Čchin k moci. Vojvoda Wen prevzal vedenie v štátoch a vykonal množstvo vnútorných reforiem. V rokoch pred 632 pred Kr. konflikt medzi štátmi Ťin a Čchu eskaloval a bol charakteristický častými presunmi malých štátov, ktoré ležali medzi nimi, do jednej či druhej koaličnej skupiny.
V zime roku 633 pred Kr. zaútočil kráľ Čcheng z Čchu na štát Sung, spojenca štátu Ťin. Odpoveďou na túto agresiu bola expedičná vojenská výprava pod vedením vojvodu Wena, ktorá sa vydala na juh na jar nasledujúceho roka a okupovala štát Wej a Cchao, satelity štátu Čchu. V nasledujúcich mesiacoch obe strany posilňovali svoje aliancie. Štáty Šen, Si, Čchen a Cchaj, všetko priami susedia štátu Čchu, sa spojili s kráľom Čchengom. Rovnako urobil aj vzdialenejší štát Lu. 
Predohra.
Armáda štátu Ťin sa údajne musela stiahnuť o , až sa utáborila na rovine Čcheng-pchu na hraniciach štátov Wej a Cchao. Očakávala rozhodujúcu bitku a naplnenie sľubu vojvodu Wena kráľovi Čchengovi počas svojho vyhnanstva v Čchu. Ústup zároveň umožnil spojenie síl Ťinu s posilami Čchi a Čchin.
Kompletne zložené z vojakov Čchu bolo len jadro armády, vedenej hlavným veliteľom C'jü. Ľavé krídlo vedené C´si tvorili vojaci zo satelitov Čchu, Šen a Si. Pravé krídlo pod C´šang sa skladalo zo samostatnej skupiny, ktorú tvorili výlučne oddiely štátov Čchen a Cchaj. Ich počty boli pravdepodobne až tretinou sily celej armády.
Sily štátu Ťin sa pred výpravou zväčšili z dvoch na tri armády: hornú, centrálnu a dolnú. Tieto sa pred bitkou preskupili do krídiel: horná armáda tvorila pravé krídlo pod vedením Chu Maoa a jeho zástupcu Chu Jena; dolná vytvorila ľavé krídlo pod vedením Luan Č' a zástupcu Sü Čchena. Centrálna armáda vytvorila samotné jadro a viedol ju Sien Čena so zástupcom Si Čen. Vojvoda Wen súboj neriadil, a ani sa ho priamo nezúčastnil.
Boj.
Armády sa stretli 4. deň 4. mesiaca roku 632 pred Kr.
Bitka začala postupom oboch krídiel armády Ťin. Pravé krídlo Čchu bolo považované za najslabšie a Sü Čchen, veliteľ ľavého krídla Ťin, naň zaútočil. Sü chránil kone svojich bojových vozov zvieracími kožami a viedol na toto krídlo protivníka rýchly a silný útok. Útok bol mimoriadne úspešný a úplne ho rozprášil.
Ľavé krídlo Ťin následne zafungovalo ako bojová sila, viažúca na seba jadro armády Čchu a brániaca mu zaútočiť na ich centrum, alebo pomôcť ľavému krídlu. Medzitým Chu Maove pravé krídlo Ťin sa zrazilo s nepriateľom, fingovalo ústup a niesli so sebou dve veľké zástavy samotného vrchného velitela. Ľavé krídlo Čchu, zložené z odvedencov zo Šen a Si, sa domnievalo, že pravé krídlo Ťin sa rozpadlo a C'jü nariadil prenasledovanie. Kontingent bojových vozov pod vedením Luan Č' sa prihnalo dopredu a rozdelil sa do troch smerov, čim rozvíril prach a zakryl tak pohyby Chu Maových mužov, ktorí sa preskupili do kruhovej formácie.
Ľavé krídlo Ťin naďalej držalo svoju pozíciu proti centru Čchu a pomáhalo tak vlastnému centru. Hoci bolo jadro ťinskej armády prechodne narušené intenzívnym bojom, účinne bránilo centru Čchu v pomoci ich ľavému krídlu. Ako ľavé krídlo Čchu postupovalo, zaútočila na jeho bok osobná garda vojvodu Wena, zložená so synov vysoko postavených členov klanov a jeho verných. Medzitým celé pravé krídlo Ťin dokončilo svoje preskupenie a bolo sprava podporované bojovými vozmi Luan Zhi, ktoré sa pridali k útoku. Ľavé krídlo Čchu bolo úplne zničené. Keď C'jü videl, že obe jeho krídla sú obkľúčené a ničené, nariadil ústup.
Zhodnotenie.
Bitka pri Čcheng-pchu bola pravdepodobne vôbec najväčšou v Období Jari a jesene a jednoznačne najpodrobnejšie opísanou v diele "Cuo Čuan". Napriek tomu miesto bitky zostáva nejasné: do úvahy pripadá lokalita v blízkosti oblasti (?, county) Čchen-liou v provincii Čchen-nan a juhozápadná oblasť oblasti (?, county) Ťuan v provincii Šan-tung. Po návrate na sever vojvoda Wen bol uznaný za kráľa dynastie Čou ako prvý z lénnych pánov. Konferencia viacerých štátov v Ťien-tchu v roku 631 pred Kr. vedená vojvodom Wenom potvrdila ich podporu pre kráľovskú rodinu Čou a stvrdila aliančnú zmluvu. Bitka v dlhodobom pohľade však nebola veľmi účinná vo svojom cieli potlačiť moc Čchu.

</doc>
<doc id="81522" title="Socha slobody" url="https://sk.wikipedia.org/wiki?curid=81522">
Socha slobody

Socha slobody ("", plným názvom "Liberty Enlightening the World" – „Sloboda osvetľujúca svet“) stojí v New Yorku v USA na ostrove Liberty Island. Jednotlivé časti samotnej sochy boli zhotovené vo Francúzsku pod vedením sochára Frédérica Auguste Bartholdiho a následne prevezené a v roku 1886 spojené v celok na podstavci v Spojených štátoch amerických.
Opis.
Socha je vysoká 46 metrov a váži necelých 205 ton. Spolu so 47-metrovým podstavcom je vrchol fakle vo výške 93 metrov nad zemou. V páse má socha obvod 10,6 metra. Pravá ruka, držiaca fakľu, je dlhá 12,8 metra, len ukazovák je dlhý 2,4 metra. V ľavej ruke drží dosku (tzv. tabula ansulata) s dátumom JULY IV MDCCLXXVI (4. júla 1776, čo je deň deklarácie nezávislosti USA). Pri nohách sochy ležia rozťaté putá, symbolizujúce zrušenie otrokárstva. Jej koruna so siedmimi lúčmi je symbolom slnka žiariaceho ponad sedem morí a sedem kontinentov a podobne ako fakľa znázorňuje osvietenie sveta slobodou.
Socha získala svoju charakteristickú zelenkastú farbu až po roku 1900 vplyvom oxidácie. Pôvodne bola vo farbe medi. 
Vznik a dejiny.
Jednou z pôvodných myšlienok Sochy slobody bolo pripomenutie priateľstva a pomoci, ktorú Francúzsko poskytlo americkým osadníkom v ich boji za nezávislosť od Británie. Iba Francúzsko totiž poslalo do Ameriky svojich vojakov, aby bojovali na strane kolónií. Socha, primárne ako symbol slobody a nezávislosti, mala teda tiež stelesňovať priateľstvo medzi oboma národmi.
Sochár Frédéric Auguste Bartholdi začal na projekte pracovať v roku 1876. Ešte predtým navrhol a vytvoril viacero menších modelov. Jednotlivé časti tela vytváral postupne, pričom niektoré z nich boli verejnosti vystavené už pred samotným dokončením sochy. V roku 1880 sa mu podarilo získať služby Gustava Eiffela, ktorý navrhol vnútornú opornú konštrukciu.
Jednotlivé dokončené časti tela boli v roku 1885 preplavené do USA na francúzskej lodi. V newyorskom prístave sa potom socha opätovne skladala a napokon bola umiestnená na podstavec, ktorý navrhol americký architekt Richard Morris Hunt. Formálne bola venovaná 28. októbra 1886 na ceremónii za účasti prezidenta USA Grovera Clevelanda. Stojí na ostrove Liberty Island, ktorý sa do roku 1956 volal Bedloe's Island.
V Paríži od roku 1889 existuje jej zmenšená kópia, odovzdaná Američanmi, pripomínajúca jej francúzsky pôvod.
Časom sa socha stala jedným zo symbolov USA a v roku 1984 bola zapísaná na zoznam svetového dedičstva UNESCO.
Počas storočia, ktoré ubehlo od jej darovania, došlo k jej značnému poškodeniu, medzi rokmi 1984 až 1986 bola zrekonštruovaná aj vďaka verejným zbierkam. Práve pri oslave stého výročia vztýčenia sochy na Liberty Island prisahalo v New Yorku v roku 1986 vtedajšiemu predsedovi Najvyššieho súdu USA Warrenovi E. Burgerovi vernosť Spojeným štátom takmer 300 imigrantov, čím sa stali naturalizovanými Američanmi. Ďalších 25 000 imigrantov bolo pri tejto príležitosti naturalizovaných v ďalších amerických mestách.
Porovnanie.
V čase svojho venovania bola Socha slobody druhou najvyššou sochou postavy na svete, vyšší bol len Budha z Le-šanu v Číne. Odvtedy ju výškou predbehlo už niekoľko desiatok sôch postáv. Ak nerátame podstavec, tak napríklad Matka Vlasť volá! na Mamajovej mohyle vo Volgograde meria od päty k hlave 53 metrov. Najvyššia socha postavy na svete vôbec je "Socha jednoty", znázorňujúca indického bojovníka za nezávislosť Sardára Vallabhbháího Patéla, stojaca v Gudžaráte, ktorá dosahuje 182 metrov (resp. spolu s podstavcom 240 metrov).

</doc>
<doc id="81600" title="Operácia Kartoffelernte" url="https://sk.wikipedia.org/wiki?curid=81600">
Operácia Kartoffelernte

Operácia Kartoffelernte ( - zber zemiakov) - bola nemecká vojenská operácia počas Slovenského národného povstania, ktorej cieľom bolo odzbrojovanie východoslovenskej armády. Začala sa 31. augusta 1944 a v priebehu jedného dňa spôsobila likvidáciu oboch východoslovenských divízii. Úspech operácie ťažkou ranou pre Slovenské národné povstanie, ktoré muselo pokračovať za sťažených podmienok bez svojich kľúčových najlepšie vybavených jednotiek.
Prípravy.
Príprava nacistov na odzbrojenie slovenských jendotiek na východnom Slovensku sa začala už 24. augusta 1944. Podľa niektorých predpokladov boli pripravené preventívne plány, po nemeckých skúsenostiach s prechodom Rumunska na sovietsku stranu. Plány na odzbrojenie boli schválené v štábe Skupiny armád Severná Ukrajina 27. augusta. Podľa prvej verzie plánu ( - zber zemiakov bez prémie) sa mala slovenská armáda odzbrojiť bez internovania. Druhá verzia ( - zber zemiakov s prémiou) rátal s odzbrojením aj internovaním príslušníkov slovenskej armády. 
Hlavným dôvodom neúspechu slovenských jednotiek na východnom Slovensku bolo neukončená príprava na začatie povstania. Viliam Talský, Golianom priamo poverený vedením najdôležitejšej časti povstania, nestihol do 29. augusta ukončiť prípravy a mobilizáciu jednotiek na očakávané bojové operácie. Generál Augustín Malár, veliteľ oboch východoslovenských divízií, sa napriek tomu, že s ním Golianove velenie počítalo, k povstaniu nepriklonil. Možným problémom bol fakt, že nikdy o príprave povstania osobne s Golianom nerokoval. Malár, uznávaný aj viacerými odbojovými dôstojníkmi vrátane Goliana, navrhoval vyčkať pre vhodnejšiu príležitosť zasiahnuť do bojov. Letel dokonca do Bratislavy a v rozhlasovom prejave upokojoval situáciu a žiadal vojakov na strednom Slovensku, nech zložia zbrane. Podotýkal pritom, že „"ešte neprišiel vhodný čas na začiatok povstania"“. Malára však na ceste naspäť Nemci zatkli. Na východnom Slovensku Talský neviedol prakticky žiadnu činnosť ani dva dni po začatí povstania. V noci z 30. na 31. augusta, po konzultácii so slovenskými letcami, ktorí sa chystali odletieť na sovietske územie, sa rozhodol odletieť a prerokovať tam so sovietskou stranou ďalší postup a koordináciu. Talský nevydal obom divíziám žiadne rozkazy na pohotovosť ani k tomu aby sa v žiadnom prípade nenechali odzbrojiť. Dve slovenské divízie tak zostali v pasivite bez velenia.
Priebeh odzbrojenia.
Generálplukovník Gotthard Heinrici veliteľ nemeckej 1. tankovej armády utvoril 30. augusta 1944 zväz predsunutých oddielov o sile asi 1 200 až 1 300 mužov pod velením plk. Mathiasa s úlohou obsadiť Dukliansky priesmyk, preniknúť k Bardejovu a odzbrojiť 1. pešiu divíziu slovenskej armády. Zároveň z Košíc nastúpila proti Veliteľstvu východoslovenskej armády v Prešove skupina gen. Rintelena o sile asi 5 000 mužov. Od Užhorodu bola proti 2. pešej divízii východoslovenskej armády nasadená skupina veliteľa tylového priestoru 531 generála Bauera.
Dôsledky.
Nemecká operácia fakticky zapríčinila rozpad východoslovenskej armády, ktorá ako vojenská sila prakticky prestala existovať a v rozhodujúcej chvíli nezasiahla do boja. 22 000 slovenských vojakov a dôstojníkov postupne internovali. Len 2000 vojakom sa podarilo uniknúť na stredné Slovensko, kde sa pridali k povstalcom. Asi 15 000 mužov východoslovenskej armády sa rozutekalo domov, časť z nich odišla k partizánom. 
Tým bola zmarená šanca 1. československej armády na Slovensku otvoriť Karpatské priesmyky Červenej armáde a urýchliť tak jej postup územím Slovenska.

</doc>
<doc id="81646" title="Ozubené koleso" url="https://sk.wikipedia.org/wiki?curid=81646">
Ozubené koleso

Ozubené koleso je disk, ktorý má na obvode zuby. Je to základný konštrukčný prvok prevodoviek.
Použitie.
Používa sa na: 
Modul.
Modul je časť obvodu rozstupovej kružnice,pripadajúca na jeden zub kolesa. Modulom sa určuje hlavne veľkosť ozubeného kolesa. 
Ozubené kolesá v tom istom prevode musia mať rovnaký modul
Modul sa vyberá podľa výkonu, ktorý musí dané koleso prenášať. 
Modul "m" sa vypočíta ako:
formula_1
kde:
Každý zub má dve časti:
"Pracovná vôľa" môže byť od 10% do 50%, ale najčastejšie 25%.
"Pracovná vôľa" ("vôľa v zuboch") sa volí väčšia pri väčších otáčkach, znižuje však presnosť pri zmene smeru otáčania (prevod chvíľu nereaguje).
Vzdialenosť osí dvoch ozubených kolies "D" sa vyráta ako:
formula_2
kde:

</doc>
<doc id="81665" title="Rainier (sopka)" url="https://sk.wikipedia.org/wiki?curid=81665">
Rainier (sopka)

Rainier je stratovulkán ležiaci v štáte Washington v USA, asi 87 km juhovýchodne od Seattlu. Je to najvyšší vrch Kaskádových vrchov - 4 392 m. Vrchol je pokrytý ľadom. Meno pochádza od britského admirála Petra Rainiera, ale pre svoju dominanciu je nazývaný aj jednoducho "Hora". Ročné snehové zrážky na tomto vrchole sú cca 31 m; vďaka tomu patrí medzi najzasneženejšie miesta na Zemi.
Posledná zdokumentovaná erupcia sa odohrala v roku 1825, ale neustála hydrotermálna aktivita a teplo stúpajúce z krátera nútia vedcov považovať ju za aktívnu sopku. Možné erupcie sú nebezpečné, pre veľmi vysokú pravdepodobnosť tvorby lahárov. Ďalšie nebezpečenstvo spočíva v tom, že andezitové horniny, ktorými je sopka tvorená, sú v dôsledku hydrotermálnych premien silne porušené, čo môže zapríčiniť kolaps celého vrcholu sopky pri výbuchu.
Sopka samotná ako aj jej okolie sú súčasťou národného parku Mount Rainier National Park, piateho národného parku zriadeného v USA. Sopka je tiež vyobrazená na washingtonskom štvrťdolári z roku 2007 (spolu s lososom). Vrchol prvýkrát zdolal Hazard Stevens v roku 1870.

</doc>
<doc id="81674" title="Horné Záhorie" url="https://sk.wikipedia.org/wiki?curid=81674">
Horné Záhorie

Horné Záhorie je časť Záhoria. Hraničí na severe s Bielymi Karpatami, na juhu so Záhorskou nížinou a na západe s riekou Moravou. 
Zachovali sa tu mnohé pamiatky ako románska rotunda sv. Juraja v Skalici, kaštieľ v Holíči, ktorý bol letným sídlom Márie Terézie, zrúcanina hradu Branč v Podbranči a jeden z najstarších zachovaných kostolov na Slovensku, Kostol svätej Margity Antiochijskej v Kopčanoch. Históriu regiónu dokumentuje Záhorské múzeum v Skalici. 
Región sa vyznačuje priaznivými klimatickými podmienkami pre vinohradníctvo a dnes je to jedna z najrozsiahlejších vinohradníckych oblastí Slovenska. 

</doc>
<doc id="81675" title="Rozprávka" url="https://sk.wikipedia.org/wiki?curid=81675">
Rozprávka

Rozprávka je krátky prozaický, zriedkavo veršovaný útvar, spravidla vymyslený príbeh, ktorý má za cieľ poučenie a pobavenie čitateľov alebo poslucháčov.
Podľa autorstva ich delíme na ľudové a autorské ("rozprávkar").
Ľudové rozprávky sú ľudovej slovesnosti a patria k najstarším a najrozšírenejším formám ústnej slovesnosti. Majú najrozmanitejší obsah v závislosti na dobe a spôsobe života. Každý národ, ale aj menšie socioskupiny odrážali svoj spôsob života, vzťahy, dobro a zlo, lásku a nenávisť atď. vo fiktívnom či fantastickom príbehu, satiricky alebo humorne, kde hrdinovia prekonali útlak, biedu a chudobu a svojou dobrosrdečnosťou a mravnosťou víťazia nad zlom, úkladmi ľudí, drakov, šarkanov a iných tvorov.
Rozprávka má za cieľ poučenie a pobavenie čitateľov alebo poslucháčov, preto sú spravidla nadčasové a mimo konkrétny priestor:
Bola raz ... , kde bolo tam bolo ... , a pod.

</doc>
<doc id="81684" title="Archimedov zákon" url="https://sk.wikipedia.org/wiki?curid=81684">
Archimedov zákon

Archimedov zákon je fyzikálny zákon z hydrostatiky, ktorý sformuloval grécky učenec Archimedes zo Syrakúz. Príbeh objavu tohoto zákona Archimedom je spísaný v knihe De architectura od Vitruvia.
Znenie Archimedovho zákona.
"Teleso ponorené do kvapaliny je nadľahčované hydrostatickou vztlakovou silou, ktorej veľkosť sa rovná tiaži kvapaliny, s rovnakým objemom ako je objem ponorenej časti telesa."
Vysvetlenie.
Máme teleso v tvare kvádra v kvapaline, s rozmermi formula_1 a hustotou formula_2 tak, že horná strana je v hĺbke formula_3 pod voľným povrchom kvapaliny. Hustotu kvapaliny označme formula_4. Predpokladajme, že na teleso ponorené do kvapaliny pôsobí iba tiažová sila formula_5 a hydrostatická vztlaková sila formula_6. Veľkosť tiažovej sily sa potom dá vyjadriť v tvare formula_7. Veľkosť hydrostatickej vztlakovej sily vyjadríme v tvare formula_8. Výslednica oboch týchto síl závisí od hustoty tuhého telesa formula_2 a hustoty kvapaliny formula_4, v ktorej je teleso ponorené, pretože
Dôsledky.
Možné prípady výslednej sily, ktorá pôsobí na tuhé teleso.
Pre pomer ponorenej časti telesa ku objemu celého telesa platí:
Objem ponorenej časti telesa je tým väčší, čím je menšia hustota kvapaliny. Tento princíp sa využíva pri meraní hustoty kvapalín pomocou hustomera. Na princípe aerostatického vztlaku fungujú napr. balóny a vzducholode.
Hmotnosť vytlačenej kvapaliny je priamo úmerná objemu vytlačenej kvapaliny. Preto, ak máme dva objekty s rovnakou hmotnosťou, ale rozdielnym objemom, tak teleso s väčším objemom je nadľahčované väčším vztlakom.
Zovšeobecnenie.
kde 

</doc>
<doc id="81730" title="Tatranská Lomnica" url="https://sk.wikipedia.org/wiki?curid=81730">
Tatranská Lomnica

Tatranská Lomnica (; ; ; ) je jedno z katastrálnych území mesta Vysoké Tatry, donedávna samostatná obec.
Tatranská Lomnica je jedna z najväčších osád na území Vysokých Tatier. Nachádza sa 6 km východne od Smokovca, na úpätí Lomnického štítu.
Sídli tu Astronomický ústav SAV.
Doprava.
Tatranskou Lomnicou prechádza Cesta slobody. 
Je tu železničná stanica na tratiach 185 Tatranská Lomnica–Studený potok a 184 Tatranská Lomnica–Starý Smokovec a dve stanice lanovky Tatranská Lomnica – Lomnický štít (stará za Grandhotelom Praha a nová neďaleko Cesty slobody).
História.
Toto územie malo od roku 1209, kedy bolo predmetom prvej kráľovskej donácie Ondreja II. viacerých vlastníkov. Posledným súkromným vlastníkom bol Ondrej Spóner, od ktorého toto územie odkúpil Uhorský štát v roku 1892. V tomto roku vznikli prvé štátne kúpele vo Vysokých Tatrách a ďalšia z tatranských osád -Tatranská Lomnica. V roku 1893 bol postavený Hotel Lomnica, v tom čase najväčší na území Vysokých Tatier, neskôr pozoruhodný Kúpeľný dom s bazénom a vodoliečbou. V roku 1905 bol postavený reprezentačný Grandhotel, ktorý bol v roku 1919 premenovaný na Grandhotel Praha. V tom čase vyrástli aj viaceré športoviská, lyžiarska a sánkarská dráha, klzisko, tenisové kurty.
V medzivojnovom období vyrástlo v Tatranskej Lomnici množstvo rodinných penziónov a súkromných rezidencií. V roku 1933 vyrástla aj najväčšia moderná zotavovňa Morava. Svoju hlavnú turistickú atrakciu získala osada v rokoch 1937 - 1940, keď bola vystavaná visutá lanovka na Skalnaté pleso a Lomnický štít. Jej výstavba umožnila aj výstavbu astronomických a meteorologických pracovísk pri Skalnatom plese a na Lomnickom štíte.
V šesťdesiatych a sedemdesiatych rokoch sa Tatranská Lomnica stala hlavným centrom odborárskej rekreácie na Slovensku. Pribudli nové hotely (Slovan, Horec), zotavovne (Urán, Odborár, Slovakia, Sasanka, Družba - teraz Willi). Majstrovstvá sveta v severskom lyžovaní 1970 priniesli so sebou ďalší rozvoj. Bola postavená nová kabínková lanovka z Tatranskej Lomnice na Skalnaté pleso, ktorá postupne nahradila starú.
Vďaka organizácii svetového zrazu medzinárodnej Asociácie karavanistov (FICC), vzniklo južne od Tatranskej Lomnice v roku 1974 veľké rekreačné a ubytovacie centrum, dnešný Eurocamp FICC s budovou recepcie, barom, bungalovmi, obchodmi, saunou, bazénom.
História lanoviek vo Vysokých Tatrách.
Visutá lanová dráha od Grandhotela Praha po vyše 70 rokoch existencie doslúžila.

</doc>
<doc id="81767" title="Saint Helens" url="https://sk.wikipedia.org/wiki?curid=81767">
Saint Helens

Saint Helens, nesprávne Svätá Helena, je aktívny stratovulkán, nachádzajúci sa v USA, v štáte Washington asi 154 km južne od Seattlu a 85 km severovýchodne od Portlandu. Nachádza sa v pohorí Kaskádové vrchy. Pomenovaná je podľa britského diplomata Alleyna Fizherberta, baróna St. Helens. Pôvodní obyvatelia Ameriky ju nazývali Louwala-Clough, alebo La-wa-la-clough, čo v preklade znamená "„dymiaca hora“".
Je známa svojou katastrofickou erupciou z 18. mája 1980. Táto erupcia mala najväčší ekonomický dopad v histórii USA. Výbuch sopky Novarupta na Aljaške v 1912 bol väčší, ale vtedy nebola Aljaška súčasťou USA. Pred erupciou bola známa aj ako Fudži USA pre svoju symetrickú kónickú stavbu.
Geologická stavba.
Sopka, na rozdiel od svojich susedov (Adams, Hood a Rainier) je pomerne mladá, svoju činnosť začala pred cca 40 000 rokmi a klasický kužeľový tvar stratovulkánu (pred rokom 1980) sa vyformoval len pred 2 200 rokmi. Počas tohto obdobia mala štyri veľké erupčné periódy, prerušené dlhými úsekmi pokoja. Tak ako väčšina ostatných sopiek Kaskádového pohoria, aj Saint Helens je budovaná dacitovými a andezitovými lávami, striedanými s vrstvami pemzy a popola. Dôležitou deštrukčnou silou sopky sú časté laháry, tvorené roztopeným snehom z vrchola a zbiehajúce veľkými rýchlosťami po úbočiach.
Erupcia v roku 1980.
Sopka sa prebudila po viac ako sto rokoch nečinnosti (posledná zdokumentovaná erupcia je z roku 1857) zemetrasením s magnitúdom 5,1. V marci začala z krátera unikať para a dym. 18. mája prišlo druhé zemetrasenie, čo zapríčinilo kolaps severnej steny hory a následnú produkciu kamennej lavíny (šírka 1,6 km, hrúbka 46 m a dĺžka 27 km). Lavína úplne zasypala jazero Spirit Lake, voda z jazera sa vyliala a zmiešaním s popolom a prachom vytvorila bahnotoky, ktoré premiestnili asi 3 mil. m3 materiálu a ničili všetko, čo im prišlo do cesty.
Následná erupcia vytvorila pyroklastické prúdy, ktoré dosiahli rýchlosť až 1080 km/h. Kontakt s vodou vyvolal sekundárnu explóziu, ktorú bolo počuť aj v Montane, Britskej Kolumbii a severnej Kalifornii, ale, čo je zaujímavé v mnohých bližších lokalitách (napr. Portland v Oregone) ju počuť nebolo. Vedci to vysvetľujú tzv. "„tichou zónou“", čo bolo spôsobené inými podmienkami šírenia sa zvukových vĺn erupcie v rôzne teplých vrstvách atmosféry.
Stĺp popola a dymu dosiahol výšku 21 km, časť z neho neskôr skolabovala, čo vyvolalo ďalšiu vlnu pyroklastických prúdov. Sopka začala eruptovať o 8:35 a už o 9:45 bol zaznamenaný popolový spád (13 cm) v 145 km vzdialenej Yakime. Večer o 22:12 zasiahol popolový mrak západnú časť Yellowstonu a na druhý deň ho zaznamenali aj v Denveri v Colorade. Za dva týždne jemný popol, rozptýlený v stratosfére obletel celú Zem.
Teplo, produkované explóziou vyvolalo topenie sa ľadu na vrchole hory a vznik ďalších lahárov s rýchlosťou až 145 km/h. Celkový objem vyvrhnutého materiálu bol 4 km3, z toho 1/4 bola vyvrhnutá láva, pemza a popol, zvyšok pripadá na prenos materiálu na nové miesta bahnotokmi a zosuvmi. Vrchol sopky sa znížil o 400 m a vytvoril kráter 3 km široký a 640 m hlboký, ktorého severná strana je otvorená. Energia, uvoľnená výbuchom je ekvivalentná výbuchu približne 1 600 jadrových bômb, ktoré dopadli na Hirošimu.
Následky.
Výbuch sopky Saint Helens bola najničivejšia sopečná erupcia v USA. Vyžiadala si 61 obetí na životoch, 200 zničených domov, niekoľko desiatok kilometrov zničených ciest, železničných tratí a mostov, 14,6 km3 zničenej drevnej hmoty a tisícky uhynutých zvierat.
Krajina bola absolútne zničená bez akejkoľvek známky života. Celkové náklady na rekonštrukciu sa vyšplhali do výšky 1,1 mld. dolárov.
Neskoršie erupcie.
V lete na jeseň roku 1980 sopka vyprodukovala ešte päť menších erupcií. V roku 1990 sa vyskytla väčšia freatická erupcia a v roku 2004 ďalšia, spojená s produkciou vulkanického dómu v kráteri.

</doc>
<doc id="81843" title="Kapitulská ulica (Trnava)" url="https://sk.wikipedia.org/wiki?curid=81843">
Kapitulská ulica (Trnava)

Kapitulská ulica je ulica v Trnave, patrí do historického jadra Trnavy, nachádza sa v mestskej časti Trnava-stred a je súčasťou Centrálnej mestskej zóny, ktorá je mestskou pamiatkovou rezerváciou. Park tiahnuci sa pozdĺž nej je určený na oddych. Neďaleko je Námestie sv. Mikuláša. Na začiatku parku je postavený pomník Mikuláša Schneidra Trnavského. Na opačnom konci ulice sa nachádza Západoslovenské múzeum.
História.
17. storočie.
Peter Pázmaň v roku 1619 postavil na Kapitulskej ulici v Trnave prvú budovu šľachtického konviktu, ktorá slúžila ako šľachtický študentský výchovný ústav. Neskôr slúžila ako univerzitná budova pre potreby Trnavskej univerzity.
20. storočie.
Mesto Trnava malo možnosť začiatkom 50. rokov 20. storočia vyhlásiť časť historického jadra za pamiatkovo chránené územie, avšak mesto túto možnosť vtedy nevyužilo a stalo sa tak až koncom roka 1987, kedy bolo historické jadro mesta Trnava vyhlásené za mestskú pamiatkovú rezerváciu, a tým pádom sa Kapitulská ulica stala súčasťou tejto rezervácie.
21. storočie.
V sobotu 13. mája 2017 počas mestského trhu Trnavský rínek, ktorý sa konal na Kapitulskej ulici, organizovala trnavská samospráva participatívne plánovanie úpravy Kapitulskej ulice, kde mohli záujemcovia v stánku Mesta Trnava vyjadriť svoje nápady a pripomienky k zamýšľanej revitalizácii Kapitulskej ulice. Záverečná správa z prieskumu verejnej mienky bola zverejnená v tom istom roku približne o mesiac neskôr na webovom sídle Mesta Trnava. Trnavčania sa v prieskume vyjadrili, že si želajú ponechať Kapitulskej ulici prírodno-relaxačný a historický charakter.

</doc>
<doc id="81914" title="Mascarpone" url="https://sk.wikipedia.org/wiki?curid=81914">
Mascarpone

Mascarpone je jemný, krémový čerstvý syr vyrábaný zo smotany pôsobením kyseliny vínnej bez odstraňovania srvátky. Pochádza z Lombardie (slovo "Mascherpa" označovalo v tamojšom dialekte syr ricotta), dnes sa však vyrába po celom Taliansku. Mascarpone sa používa ako prísada do dezertov (napr. tiramisu) a tôrt.
Mascarpone je bielej farby, čerstvý vonia ako smotana a často sa zmiešaný so syrom ricotta používa namiesto masla. Rýchlo sa kazí, preto sa zvykol vyrábať v zime. Tento syr ľahko dostane príchuť iného jedla a preto je potrebné ho skladovať oddelene.
Mascarpone sa dá kúpiť v obchode, niektorí vyrábajú akúsi imitáciu: Zohrejeme 1 liter smotany na približne 90°C, pridáme 5 ml kyseliny citrónovej alebo zodpovedajúce množstvo citrónovej šťavy a zmes pomaly premiešavame cca. 10 minút, až kým sa smotana nezrazí. Zmes necháme odkvapkať v utierke. 

</doc>
<doc id="81930" title="Bryndzové halušky" url="https://sk.wikipedia.org/wiki?curid=81930">
Bryndzové halušky

Bryndzové halušky sú slovenské národné jedlo. Pripravujú sa zo zemiakov, múky, soli, bryndze a slaniny. Častým doplnkom bryndzových halušiek je pohár kyslého mlieka, alebo žinčice.
Podstatnou súčasťou halušiek sú zemiaky, ale tie sa na Slovensku udomácnili až niekedy v 19. storočí. Presne v tom istom storočí, v ktorom sa datuje úpadok ovčiarstva na Slovensku. Každodenným jedlom boli kaše, najmä jačmenná, pohánková a prosná. Obľúbené boli aj strukoviny, údeniny a hlúboviny. To, čo robí bryndzové halušky národným jedlom Slovákov, je ich jedinečnosť v rámci celosvetovej gastronómie.
Príprava.
Základ tvoria postrúhané surové zemiaky zmiešané s múkou a soľou (niekedy sa dáva aj vajíčko, ale halušky sú vtedy tvrdšie). Takto pripravené cesto sa následne vo forme halušiek, teda malých kúskov, uvarí vo vode. Uvarené halušky sa zmiešajú s bryndzou, polejú sa 3-5 lyžicami vody, v ktorej sa varili halušky a dochutia opraženou slaninou. Podľa chuti sa môže pridať aj kyslá smotana.

</doc>
<doc id="81942" title="Unzen" url="https://sk.wikipedia.org/wiki?curid=81942">
Unzen

Unzen je aktívna sopka, nachádzajúca sa na ostrove Kjúšu (polostrov Šimabara) v Japonsku, asi 40 km východne od mesta Nagasaki. Známa je najväčšou sopečnou katastrofou v Japonsku - v roku 1792 vyvolal kolaps jedného z lávových dómov cunami, ktoré si vyžiadali približne 15 000 obetí na životoch.
Polostrov Šimbara je vulkanicky aktívny asi milión rokov. Sopka začala rapídne rásť pred 200 000 rokmi. Početné andezitové a dacitové lávové prúdy, dómy a pyroklastiká vytvorili pomerne komplexnú vulkanickú štruktúru s niekoľkými vulkanickými centrami.
Po katastrofe v roku 1792 sa sopka dlhší čas neozvala, bola pokladaná za vyhasnutú. Až v novembri roku 1989 sa najskôr zemetraseniami a neskôr aj freatickými erupciami (november 1990) prebrala k životu. Erupcia nevyprodukovala veľké objemy lávy, ale množstvo pyroklastík si vyžiadalo evakuáciu a 3. júna 1991 usmrtil pyroklastický prúd, ktorý zbehol po úbočí, skupinu 43 vedcov a novinárov, medzi nimi aj známych vulkanológov Katiu a Mauriceho Krafftových. Erupcie pokračovali až do roku 1995, zničili asi 2 000 domov.

</doc>
<doc id="81950" title="Serif" url="https://sk.wikipedia.org/wiki?curid=81950">
Serif

Serif alebo pätka písmena (písma) je v typografii štrukturálny detail na konci ťahu, ktorý tvorí písmená a symboly. "Pätkový font" (alebo "font s pätkami") obsahuje pätky, "bezpätkový font" ("sans serif"; z franc. "sans" = bez) ich neobsahuje.
Niektoré typografické zdroje nazývajú bezpätkové fonty "groteskné" či z nem. "grotesk" alebo "gotické" a pätkové fonty "roman"; bežne sa však už takéto označenie nepoužívajú, iba v niektorých konkrétnych názvoch fontov (napríklad Times New Roman).

</doc>
<doc id="81962" title="Wolémia" url="https://sk.wikipedia.org/wiki?curid=81962">
Wolémia

Wolémia (lat. "Wollemia") je rod z čeľade araukáriovité ("Araucariaceae") s jediný druhom wolémia vznešená ("Wollemia nobilis") . Je to vzácny strom vyskytujúci sa v utajenom biotope v juhovýchodnej Austrálii. 
Opis.
Wolémia vznešená je vždyzelený strom dosahuje výšku 2540 m. Vetvenie je unikátne - bočné vetvy nemajú vedľajšie výhony. Po niekoľkých rokoch každá vetva končí buď šiškou (samčou alebo samičou), alebo prestane rásť. Keď prestane rásť, alebo keď šiška dozreje, vetva odumrie. Nové vetvy potom vyrážajú zo spiacich očiek na hlavnom kmeni. Listy sú sploštené ihlice, 38 cm dlhé a 25 mm široké. Semenné šišky sú zelené, rozpadavé a dozrievajú asi 1820 mesiacov po opelení.
Objavenie.
Objav wolémie vznešenej v septembri roku 1994 v odľahlej časti pohoria Blue mountains, iba 150 kilometrov od Sydney v Austrálii, bol oslavovaný ako botanický nález storočia. Objaviteľom tohto druhu bol David Noble. Pri zostupe do hlbokej rokliny v pralese v Novom Južnom Walese objavil skupinu zvláštnych ihličnanov. Odobral vzorky vetiev a kôry, ktoré porovnával v múzeách s fosíliami a zistil, že ide o živú fosíliu (relikt). Originálny porast, ktorý objavili zamestnanci Centra pre národné parky a ochranu prírody Nového Južného Walesu a dnes je súčasťou národného parku Wollemi National Park, pozostával iba z 23 dospelých stromov. Dodnes sa našlo 100 jedincov tohto ihličnanu na troch miestach. 
Podľa Červeného zoznamu 2000 je to kriticky ohrozený druh. Bol to zároveň aj významný objav nového rodu, ktorý je príbuzný araukáriám ("Araucaria") a damarovníkom ("Agathis"), ktoré boli dovtedy jedinými zástupcami starobylej čeľade araukáriovité ("Araucariaceae"). Fosílne nálezy tejto skupiny rastlín sa datujú do obdobia spred 200 miliónov rokov, do čias dinosaurov. Tento pozoruhodný druh prežil bezpečne tisícky rokov až do svojho objavenia.
Hoci je presné miesto jeho nálezu držané v tajnosti, stále existuje riziko, že bude odhalené. Zvyšuje to obavy z možného zavlečenia chorôb a vzniku požiarov v dôsledku ľudskej činnosti. Záhradnícky výskum zistil vhodné spôsoby rozmnožovania, čo umožnilo vytvoriť záložnú zbierku v podmienkach ex situ, ktorá má podporiť ochranu druhu v prírode. Spôsoby jeho rozmnožovania nie sú známe. Celosvetový dopyt po tomto fascinujúcom starobylom strome viedlo k rozsiahlemu programu jeho rozmnožovania. Očakáva sa, že plány na uvoľnenie rastlín pre záhradnícke pestovanie budú predstavovať nádejný model toho, ako môže ísť ochrana ruka v ruke s pestovaním ohrozených rastlín.
Na Slovensku je možné rastlinu vidieť v bratislavskej ZOO, v časti DinoPark, v Botanickej záhrade UPJŠ v Košiciach a tiež v bratislavskej Botanickej záhrade.

</doc>
<doc id="81981" title="Hmyz" url="https://sk.wikipedia.org/wiki?curid=81981">
Hmyz

Hmyz (zriedkavé názvy: ektognátny hmyz, ektognáty; mimo taxonómie aj: insekty; lat. "Insecta", "Ectognatha", "Amyocerata") je taxón (najčastejšie hodnotený ako trieda) šesťnôžiek ("Hexapoda").
Terminológia.
Názov Ectognatha má okrem významu, v ktorom je použitý v tomto článku (teda Ectognatha = Archaeognatha + Zygentoma + Pterygota), ešte druhý, užší význam: Ectognatha = Archaeognatha + Zygentoma (t.j. Ectognatha sú len švehly v širšom zmysle, lat. Thysanura v širšom zmysle). Tento druhý význam slova Ectognatha je síce dnes zriedkavý, ale z formálneho taxonomického hľadiska je správnejší než prvý význam. Pozri aj nižšie kapitolu Systematika.
Aj názov hmyz (Insecta) a insekty má viacero významov - pozri hmyz (rozlišovacia stránka).
Početnosť.
Hmyz zahŕňa vyše milióna opísaných druhov – viac než zostatok živočíšnej ríše. Odhaduje sa, že ďalšie státisíce druhov ešte čakajú na svoje objavenie a opis.
Etymológia.
Latinské meno hmyzu "Insecta" je množné číslo slova "insectum", ktoré znamená vrezané/narezané (zviera). Vzniklo na základe rozdelenia tela hmyzu na hlavu (vznikla zo šiestich telových článkov), hruď (vznikla z troch telových článkov) a bruško (z 11 viditeľných článkov a na konci môže mať cerkusy alebo iné prívesky). 
Anatómia.
Pozri aj charakteristiku v článku šesťnôžky. 
Hmyz je jedinou skupinou článkonožcov, ktorá môže mať vyvinuté aj krídla. Celé telo aj s končatinami je pokryté kutikulou s chitínom.
Telo je zložené z troch častí: hlava, hruď a bruško:
Tráviaca sústava: Tráviaca sústava sa skladá z ústnej dutiny, hltanu, pažeráka, žalúdka (žľaznatého alebo žuvacieho), čreva a análneho otvoru.
Dýchacia sústava: Hmyz dýcha vzdušnicami (tracheami). Vzdušnice sú sústavou rozvetvených rúrok spevnených chitínom, ktoré zasahujú do všetkých tkanív a rozvádzajú do nich vzdušný kyslík. Vďaka tomu svaly hmyzu nemusia pracovať na kyslíkový dlh.
Cievna sústava: Majú otvorenú cievnu sústavu s rúrkovitým srdcom, v ktorej prúdi hemolymfa (zmes krvi a lymfy). Ich krv je bezfarebná, pretože neobsahuje dýchacie farbivá (hemoglobín a hemocyanín) pretože krv nerozvádza kyslík ani oxid uhličitý.
Nervová sústava je rebríčková a tvorí ju: veľký mozgový uzol, nadhltanový uzol, podhltanový uzol a niekoľko malých uzlov v brušku.
Vylučovacia sústava: Vylučujú cez Malpigiho žľazy.
Výskyt.
Hojnosť hmyzu je daná viacerými faktormi: ide o malé živočíchy, takže môžu obsadzovať mikrohabitaty, ktoré sú pre iné živočíchy nedostupné. Vo vhodných podmienkach sa veľmi rýchlo rozmnožujú – takto reagujú na vzrast ponuky potravy. Napríklad jeden pár chrobákov druhu "Callosobruchus maculatus" (zrniarka škvrnitá) je teoreticky schopný v priebehu 432 dní vyprodukovať toľko potomstva, že by zabralo všetok priestor na Zemi. Reálne sa to nedeje, pretože ponuka potravy je limitovaná a okrem toho existuje vnútrodruhová aj medzidruhová konkurencia.
Životné cykly.
Hmyz začína svoj život ako vajíčko, z ktorého sa vyvíja buď priamo, alebo prostredníctvom larvy. Po vyliahnutí nasleduje niekoľko spôsobov dospievania a to prostredníctvom niekoľkých zvliekaní (hmyz s nedokonalou premenou), alebo kompletnou prestavbou celého tela (hmyz s dokonalou premenou). Dĺžka jednotlivých štádií medzi druhmi značne varíruje. Napríklad severoamerické cikády rodu "Magicicada" potrebujú 17 rokov, aby dosiahli dospelého štádia, zatiaľ čo muchy z čeľade vrtivkovité (Tephritidae) dospievajú za necelé dva týždne. Keď jedince dosiahnu pohlavnú zrelosť, pomocou sexuálnych pachov a zvukov nájdu partnera.
Význam hmyzu.
Hmyz delíme podľa významu pre človeka na 4 skupiny:
Systematika.
V súčasnosti sa používa obyčajne nasledovný systém (znak "/" oddeľuje synonymá) :
trieda hmyz/ektognáty ("Insecta"/"Ectognatha"):
Niektoré (skôr staršie) systémy majú takéto delenie (porov. podrobnejšie v článku šesťnôžky):&lt;br&gt;
trieda hmyz/ektognáty ("Insecta"/"Ectognatha"):
Iné delenie, ktoré sa dnes už málo používa, je takéto:&lt;br&gt;
trieda hmyz/ektognáty ("Insecta"/"Ectognatha"):
Iné varianty systematiky Ectognatha pozri aj v článku šesťnôžky.

</doc>
<doc id="81985" title="Trabant (automobil)" url="https://sk.wikipedia.org/wiki?curid=81985">
Trabant (automobil)

Trabant je jedna zo značiek automobilov vyrábaných v minulosti automobilkou Sachsenring v saskom meste Zwickau. V 80. rokoch sa stal mimoriadne populárnym aj v niekdajšom Česko-Slovensku. Okrem NDR bol zvlášť rozšírený aj v Maďarsku. Odhaduje sa, že spolu sa ich vyrobilo 3,2 miliónov kusov. Auto malo neekologický, vzduchom chladený dvojtaktný dvojvalcový motor s objemom 600 cm3. Ako palivo slúžila zmes benzínu a oleja M2T. Keďže nemalo ukazovateľ stavu paliva, bola pridaná mierka (palička), ktorá po zasunutí do nádrže ukázala hladinu paliva. Priemerná spotreba bola asi 6 litrov/100 km. 
Prvým typom bol Trabant 600 s oblými tvarmi karosérie a jeho nástupcom bol hranatejší Trabant 601 s hrdým názvom Limousine alebo Combi. Prevodovka bola 4 stupňová s radiacou pákou pod palubnou doskou. Karoséria bola dvojdverová plus zadné dvere v prevedení Combi, mala oceľový skelet s prilepenými plátmi plastu, vďaka čomu si získal ironickú prezývku PVC jaguár alebo BMV (Bakelitové Motorové Vozidlo). Bol určený pre 4 osoby. Vyrábal sa aj v prevedení pre invalidov - tzv. Hycomat, ktorý mal ovládanie spojky na radiacej páke a aj v prevedení pre armádu a políciu, ako otvorené terénne vozidlo s plátenou strechou. Pred ukončením jeho výroby sa vyrábal aj so štvortaktným motorom Volkswagen a s nádržou na benzín nie v motorovom priestore, ale v zadnej časti vozidla. Tiež elektroinštalácia bola v 80 rokoch zmenená zo 6 V na 12 V.
Jeho nevýhodou bolo teplovzdušné kúrenie s výmenníkom tepla na výfukovom potrubí, ktoré bolo účinné len zo spustením motorom, kedy vrtuľa na chladenie motora časť vzduchu hnala do kabíny.

</doc>
<doc id="82027" title="Anglický kokeršpaniel" url="https://sk.wikipedia.org/wiki?curid=82027">
Anglický kokeršpaniel

Anglický kokeršpaniel je psie plemeno pochádzajúce zo Spojeného kráľovstva. V systematike FCI sa radí do 8. skupiny.
Vzhľad.
Stavba tela.
Anglický kokeršpaniel dorastá do výšky 38 - 41 cm v kohútiku, čím sa radí medzi stredne veľké plemená. Stavba tela tejto rasy je robustná. Temeno a nos sú rovnakej dĺžky, ňufák je hranatý. Oči nesmú byť svetlo sfarbené, majú mať tmavohnedý alebo tmavoorieškový odtieň. Uši sú nasadené nízko, sú dlhé a porastené dlhou, hodvábnou srsťou. Chvost je nesený v jednej rovine s chrbtovou líniou.
Srsť.
Typická je pre toto plemeno hustá, hodvábna srsť vyžadujúca si zvýšenú starostlivosť. Môže byť zafarbená rôzne, jednofarebné jedince okrem znaku na hrudi nesmú mať na tele bielu farbu.
Povaha.
Anglický kokeršpaniel je temperamentný pes. Je spoločenský, no nie je plne od človeka závislý, skôr samostatný. Nezvykne sa dostávať do konfliktu s inými zvieratami či ľuďmi. Zle vychovaný jedinec môže prejavovať svoju dominantnosť voči ľuďom. Je učenlivý a inteligentný, no nikdy nebude slepo počúvať príkazy, býva tvrdohlavý. U tejto rasy je potrebná dôsledná a trpezlivá výchova. Najmä u jednofarebných jedincov chovatelia popisujú vrodenú poruchu správania prejavujúcu sa zvýšenou agresivitou voči svojmu okoliu bez akéhokoľvek podnetu. Túto poruchu sa však už cieleným chovom podarilo odstrániť, pri výbere chovateľa a následne šteňaťa však treba byť obozretný.
Využitie.
Má veselú povahu, stále pohybuje chvostom, zvlášť vtedy keď sleduje pachovú stopu, je nebojácny v hustom poraste. Ďalšou vlastnosťou je jeho športovnosť a zdatnosť, aktívna a živá nátura. Musíte byť pripravený poskytnúť dospelému kokrovi každý deň najmenej hodinu voľného pohybu. Miluje lesy, kopce, polia. Veľmi rád pláva. Potrebuje mať príležitosť bežať plnou rýchlosťou aby mohol zachytiť vône, ktoré pôsobia na jeho inštinkty loveckého psa. Je nežný a milujúci, ale plný života a energie.
Anglický kokeršpaniel je obľúbené plemeno, vhodné na rôzne kynologické športy, dodnes využívané poľovníkmi na sliedenie a donášanie. Je vhodný najmä pre starších ľudí, má pomalú chôdzu. Občas sú tieto psy aj lenivé.Vie dobre plávať a nebojí sa vody.

</doc>
<doc id="82094" title="Petrovec (mesto)" url="https://sk.wikipedia.org/wiki?curid=82094">
Petrovec (mesto)

Petrovec alebo v Srbsku aj Báčsky Petrovec ( –  "Bački Petrovac") je mesto v srbskej Vojvodine so silným zastúpením Slovákov, ktoré prináleží do rovnomennej obce. Nachádza sa od Nového Sadu. V roku 2002 tu žilo cca 6 700 obyvateľov, z čoho bolo 88 % Slovákov. Prví Slováci prišli do Petrovca z Málinca v roku 1745 a priviedol ich Matej Čáni.
Významné objekty.
Je v ňom situované slovenské gymnázium "Jána Kollára", (založené roku 1919 ako prvé gymnázium s vyučovacím jazykom slovenským mimo územia Slovenska a najväčšie gymnázium mimo Slovenska kde sa vyučuje po slovensky) a vysunuté oddelenie somborskej Učiteľskej fakulty. Ale nachádza sa tu aj budova Matice slovenskej v Srbsku a Galéria Zuzky Medvedovej, prvej slovenskej akademickej maliarky vo Vojvodine.
Populácia mesta.
Etnické zloženie z roku 1910:
Populácia mesta:

</doc>
<doc id="82135" title="Tiraspol" url="https://sk.wikipedia.org/wiki?curid=82135">
Tiraspol

Tiraspol v moldavčine, (po slov. aj "Tiraspoľ", ukr. "Тирасполь") je mesto v juhovýchodnom Moldavsku na rieke Dnester. Tiraspol je hlavným mestom Podnesterskej moldavskej republiky, ktorá však doteraz nebola žiadnym štátom uznaná. Sídlo tu má aj prezident tejto samozvanej republiky Igor Smirnov, rovnako ako aj vláda tohto poloprezidentského nikým neuznaného štátu. V roku 2005 žilo v Tiraspole 158 000 obyvateľov.
História.
Tiraspol bol založený roku 1792 Alexandrom Suvorovom. Názov pochádza z gréckych slov "Tyras" (staroveký názov pre rieku Dnester) a "polis"mesto. V rokoch 19291940 bolo do Tiraspolu prenesené hlavné mesto Moldavskej ASSR, autonómneho celku v rámci Ukrajinskej SSR, sídliaceho od svojho vzniku roku 1924 v Balte. V roku 1940 obsadil Besarábiu Sovietsky zväz, ale od augusta 1941 do apríla 1944 bola opäť okupovaná fašistickým Rumunskom. Potom sa mesto stalo natrvalo súčasťou Moldavskej SSR až do roku 1990, kedy tu bola vyhlásená neuznaná nezávislosť Podnesterska. 
Tvár mesta, ktoré je tvorené predovšetkým blokmi panelových sídlisk a reprezentatívnymi budovami v sovietskom štýle, sa od dôb ZSSR takmer nezmenila. Mesto leží na dôležitej cestnej a železničnej spojnici Odesa-Kišiňov. Kvôli problémom s príslušníkmi tamojšej colnej správy a neústretovosťou podnesterských úradov bola však v marci 2007 osobná železničná doprava zastavená a niektoré autobusové spoje boli presmerované cez mesto Căușeni, aby sa vyhli podnesterskému územiu.
Po rusko-gruzínskom konflikte roku 2008 uzavrel Tiraspol, hlavné mesto neuznaného štátu, partnerstvo s mestami Suchumi a Cchinvali, sídlami ďalších medzinárodne neuznávaných štátov podporovaných Ruskom.
Židia a antisemitizmus.
Tiraspol mal význačnú židovskú komunitu (29 % v roku 1926), ktorá sa mnohokrát stala predmetom antisemitských útokov. Tie sa znovu objavili v roku 2001 a 2004, kedy bolo zničených 70 náhrobkov na židovskom cintoríne (miestne úrady sa odmietli podieľať na náprave škôd) a tiež pokus o podpálenie miestnej synagógy.

</doc>
<doc id="82143" title="Robert De Niro" url="https://sk.wikipedia.org/wiki?curid=82143">
Robert De Niro

Robert Anthony De Niro Jr. (* 17. august 1943, New York, New York, USA) je významný americký herec, režisér a producent americko-talianskeho občianstva. Bol ocenený dvoma Oscarmi.
Je považovaný za jedného z najlepších hercov svojej generácie. Preslávil sa najmä stvárňovaním gangstrov a konfliktných postáv, a častou kolaboráciou s režisérom Martinom Scorsesem.
Začiatky kariéry.
Narodil sa v štvrti Greenwich Village v časti Lower Manhattan v New Yorku do rodiny Roberta De Nira, expresionistického maliara, sochára a básnika. Po otcovi je írskeho a talianskeho pôvodu, po matke holandského, francúzskeho a nemeckého.

</doc>
<doc id="82154" title="Eurodance" url="https://sk.wikipedia.org/wiki?curid=82154">
Eurodance

Eurodance (iné názvy: eurohouse, eurotechno, Euro-NRG a v Európe hands up) je žáner tanečnej hudby obľúbený najmä v Európe, Oceánii a Južnej Amerike, predovšetkým v rokoch 1992 – 1996. Spája v sebe množstvo prvkov z House, Hi-NRG a predovšetkým Italo disco.
Sú preň charakteristické výrazné ženské vokály a jednoduchý refrén, čiastočne s mužským rapom, výrazné basy v rozsahu od 110 do 150 úderov za minútu so syntetizovanými rytmickými figúrami.
Eurodance získal svoje meno vďaka faktu, že bol populárny predovšetkým v Európe a produkovaný hlavne v Taliansku, Nemecku a Holandsku. V tomto štýle produkovali hudbu stovky rozmanitých zoskupení.
Ide o výrazne komerčnú hudbu. Môžeme ju považovať za dôsledok komercionalizácie v hudobnom biznise. Niektorí producenti, ako napríklad Švéd Max Martin alebo Talian Larry Pignagnoli, stáli za tuctom rôznych zoskupení. Ak členovia týchto formácii začali mať príliš veľké finančné požiadavky, mohli dostať výpoveď a byť nahradení inými ľuďmi. Len niekoľko skupín sa udržalo na scéne tak dlho, že stihli vydať viac ako jeden či dva albumy. V tomto ohľade patria medzi najúspešnejších holandskí 2 Unlimited a nemecká formácia Scooter (hoci ten má vo svojej hudbe silné buričské elementy a blíži sa k hardcore štýlu).
Treba tiež podotknúť, že množstvo vokalistiek bolo vyberaných skôr na základe svojho zovňajšku ako talentu. Na koncertoch bol často využívaný plejbek, občas sa dokonca pri nahrávaní využívali iné speváčky ako na koncertoch. Niektoré skupiny, ako Captain Jack či Dr. Bombay si vytvárali humorný imidž. E-rotic upútala pozornosť svojimi erotickými textami a videoklipmi.
Niektorí interpreti, ako Aqua, Daze alebo Hit'n'Hide sa často za predstaviteľov tohto štýlu nepovažujú, ale bývajú zaraďovaní do tzv. bubblegum popu. Takéto skupiny pochádzajú predovšetkým z Dánska.
Eurodance si získal značnú nepriazeň podobnú tej, akú zažívala disko hudba v 70. rokoch. A podobne ako v tomto období, i kritici eurodance považujú tento žáner za podradný a príliš komerčný.

</doc>
<doc id="82160" title="Lavočkin-Gorbunov-Gudkov LaGG-3" url="https://sk.wikipedia.org/wiki?curid=82160">
Lavočkin-Gorbunov-Gudkov LaGG-3

Lavočkin-Gorbunov-Gudkov LaGG-3 () bolo sovietske stíhacie lietadlo počas druhej svetovej vojny, vyvinuté z predsériového LaGG-1, jedno z najpoužívanejších lietadiel začiatkom Veľkej vlasteneckej vojny.
Vývoj.
LaGG-3 bol pomenovaný po svojich konštruktéroch S. A. Lavočkinovi, V. P. Gorbunovovi a M. I. Gudkovovi. Vyvinutý bol ešte pred začiatkom vojny na základe požiadavku vzdušných síl na nový stíhací jednoplošník s uzatvoriteľnou kabínou a zaťahovacím podvozkom, začiatkom januára 1939. Konečný výber sa sústredil na dva prototypy poháňané radovým motorom M-105P, s kanónom umiestneným medzi blokmi valcov a strieľajúci dutým hriadeľom vrtule. Charakteristickou vlastnosťou oboch strojov bola absencia duralových častí kostry trupu a krídel. Prvý bol začiatkom roku 1940 vyskúšaný typ I-26 konštruktéra A. S. Jakovleva, ktorý mal trup zvarený z oceľových trubiek a kostru krídel drevenú. Tvarom mu veľmi podobný bol druhý prototyp I-22 z konštrukčnej kancelárie vedenej Lavočkinom a Gorbunovom a Gudkovom ako asistentmi. Bol zalietaný v marci 1940. Medzi obidvomi lietadlami boli najmä skryté rozdiely: I-22 bol vyrobený z diagonálne vrstvenej preglejky zo sibírskych briez, tento drevený materiál bol v dobe nedostatku hliníku jeho lacnou náhradou. I-22 bol čoskoro premenovaný na I-301. Spolu so svojim konkurentom I-26 sa nakoniec dostal do sériovej výroby začiatkom roku 1941. Oba stroje sa však stali známe pod inými označeniami: I-26 ako Jak-1 a I-301 ako LaGG-1. V období počiatku ich výroby, bol ZSSR napadnutý nacistickým Nemeckom.
Ešte počas výroby boli odstraňované najrôznejšie nedostatky stroja a vznikol tak nový typ LaGG-3. Začleňovanie strojov LaGG do vzdušných síl sovietskeho zväzu bolo spojené s objektívnymi ťažkosťami. V dobe napadnutia Nemeckom, bolo na tento typ preškolených iba asi 32% lietajúceho personálu. Stroj absolvoval najrôznejšie úpravy. Pri jeho výzbroji sa sa laborovalo s 1 kanónom ŠVAK, alebo jednom guľomete Bk, či kanóne Vya-23 a dvoch guľometoch BS, alebo ŠKAS. Stroje mohli do roku 1942 niesť pod krídlom tiež neriadené strely RS-82. V neskoršom období vojny, bol osadený medzi valce kanón NS-37, kalibru na stíhanie bombardérov a boj proti tankom. Verzia sa označovala ako LaGG-3IT. Od roku 1943 nahradili kanón NS-37 iným typom rovnakého kalibru K-37. Úpravy sa dočkal najmä krehký podvozok, ale i nábežné hrany krídel, na ktoré boli inštalované automatické sloty, ktoré zlepšovali manévrovacie schopnosti a uľahčovali pristátie. Ostatné stroje s štandardnou výzbrojou vyrábané od roku 1943 mali nový motor M-105PF. Pri hladine mora dosahovali rýchlosť /h, vo výške to bolo úctyhodných /h. To boli hodnoty ktoré dosahoval už prototyp v roku 1940.
Nasadenie.
Stroje bojovali už v zimnej vojne ako aj od samého začiatku boja proti Nemecku. Nasadený bol aj vo všetkých veľkých operáciách na východnom fronte až do konca vojny. Nekvalitná výroba a konštrukčné zásahy, však spôsobili u týchto strojov zvýšenie hmotnosti, ktoré malo za následok stratu kvalít, oproti prototypu. Popularite strojov medzi letcami bola natoľko nízka, že skratku LaGG začali prekladať ako: „lakirovannyj garantirovannyj grob“ (lakovaný garantovaný hrob). Vyrovnať ju trvalo práve do roku 1943. Napriek tomu, že stroj bol pomerne dobrých parametrov, bol obratný, odolný, mal na sovietske pomery slušný dolet aj výzbroj, nebol medzi pilotmi príliš populárny. Jeho neduhy ešte často prehlbovala nedostatočná frontová starostlivosť. Jeho nedostatky viedli k vývoju strojov Lavočkin La-5. Avšak už bez účasti konštruktérov Gudkova a Gorbunova.
Do roku 1944 bolo vyrobených 6528 ks LaGG-3.
Špecifikácie.
Popis konštrukcie.
LaGG-3 je jednomiestny, jednomotorový samonosný dolnoplošník. Drevená kostra krídel a pevných chvostových plôch je potiahnutá preglejkou, kovová kostra pohyblivých chvostových plôch i klapiek plátnom. Trup tvorila preglejková pološkrupina. Krycie plechy motora boli duralové. Radový motor poháňal kovovú trojlistú vrtuľu s nastaviteľným uhlom nábehu listov. Podvozok bol zaťahovací. Hlavné podvozkové nohy sa zaťahovali smerom k trupu, zadné ostrohové koleso bolo pevné.

</doc>
<doc id="82165" title="Medzinárodný trestný tribunál pre bývalú Juhosláviu" url="https://sk.wikipedia.org/wiki?curid=82165">
Medzinárodný trestný tribunál pre bývalú Juhosláviu

 
Medzinárodný trestný tribunál pre stíhanie osôb zodpovedných za závažné porušenia medzinárodného humanitárneho práva spáchané na území bývalej Juhoslávie od roku 1991, bežne označovaný len ako Medzinárodný trestný tribunál pre bývalú Juhosláviu (MTTJ) (po anglicky "International Criminal Tribunal for Former Yugoslavia", ICTY; po francúzsky " Tribunal Pénal International pour l'ex-Yougoslavie", TPIY) bol zriadený na základe rezolúcie Bezpečnostnej rady OSN č.827 z roku 1993, ako reakcia na závažné porušenia medzinárodného humanitárneho práva na území bývalej Juhoslávie od roku 1991 a s tým súvisiace ohrozenie medzinárodného mieru a bezpečnosti. Sídlo MTTJ sa nachádza v holandskom Haagu. 
Zloženie.
MTTJ sa skladá zo senátov pozostávajúcich zo 16 stálych sudcov a 13 ad litem sudcov, ktorí sú volení Valným zhromaždením OSN na obdobie 4 rokov (stáli sudcovia s možnosťou opätovného znovuzvolenia).
Pôsobnosť.
Medzinárodný trestný tribunál pre bývalú Juhosláviu mal právomoc trestne stíhať osoby, ktoré sa dopustili vážneho porušenia medzinárodného humanitárneho práva na území bývalej Juhoslávie od roku 1991. Týmito trestnými činmi sú:
MTTJ vykonáva jurisdikciu len nad fyzickými osobami (nie organizáciami, politickými stranami, právnickými osobami a pod.).
Jurisdikcia MTTJ vo vzťahu k národným súdom je konkurujúca. MTTJ je však národným súdom nadradený a v ktoromkoľvek štádiu konania ich môže požiadať, aby bola vec podrobená jeho právomoci.
Konanie.
Vyšetrovanie sa začína na podnet prokurátora "ex officio" alebo na jeho podnet na základe informácií od jednotlivcov, vlád, medzinárodných organizácií alebo mimovládnych organizácií. V konaní sa uplatňujú základné zásady súdneho konania ako "ne bis in idem", prezumpcia neviny, zásada spravodlivého a rýchleho konania, plne sa rešpektujú práva obvineného, chránia svedkovia a obete, poskytuje sa možnosť využitia advokátov "ex officio". Počas konania sa obvinený nachádza vo väzbe. Najprísnejší trest, ktorý môže byť uložený obvinenému je trest odňatia slobody na doživotie. Tresty sa vykonávajú v niektorom zo štátov, ktorý s OSN podpísal dohodu o prijatí osôb odsúdených MTTJ.
Svoju činnosť MTTJ ukončil v roku 2017.

</doc>
<doc id="82185" title="Skrutka" url="https://sk.wikipedia.org/wiki?curid=82185">
Skrutka

Skrutka (hovorovo "šrauba" alebo "šraub", nespisovne "šróbka" alebo "šrób") je strojová súčiastka, ktorá je súčasťou rozoberateľných spojov, na princípe spoluzaberajúceho vonkajšieho (skrutka) a vnútorného závitu (matica). Otáčaním závitu dochádza k posúvaniu skrutky, príp. k posúvaniu telesa v závite.
História.
Skrutku vynašli pred vyše 2000 rokmi, ale iba necelých 500 rokov sa využíva na upevňovanie.
Ako prvý opísal skrutku grécky učenec Archimedes zo Syrakúz (cca 287 – 212 pred Kr.). Archimedova skrutka bola obrovská špirála uzatvorená v drevenom valci. Používali ju pri zavlažovaní polí a na premiestňovanie vody z nižšej hladiny na vyššiu.
Archimedes pravdepodobne skrutku nevynašiel, ale iba opísal predmet, ktorý už existoval. Azda ju vynašli staroegyptskí technici na zavlažovanie polí pri brehoch Nílu. Archimedovu skrutku používali v staroveku na prečerpávanie vody do väčšej výšky. Nikomu však nenapadlo využiť skrutku na upevňovanie. Stredovekí stolári a tesári využívali na zmontovanie nábytku a drevených konštrukcií budov drevené kolíky alebo kovové kliny.
V 16. storočí sa začali vyrábať klince so závitom, ktoré lepšie držali. To už bol iba krôčik k vzniku skrutky. Skrutky sa začali všeobecne používať na upevňovanie až na konci 18. storočia, keď prišli na metódu, ako ich lacno vyrábať.
Princíp.
Sila otáčajúca skrutkou je "menšia" ako sila, ktorá posúva skrutku. Závit je vlastne zatočená naklonená rovina, sila posuvu po naklonenej rovine (pri skrutkách je posuv po závite pri otáčaní) je menšia ako sila potrebná na zdvihnutie telesa bez naklonenej roviny (pri skrutke posuv celej skrutky).
Sila "F1" potrebná k otáčaniu skrutky:
formula_1
kde "F2" je sila, ktorá posúva skrutku, "d" je výška 1 závitu, "r" je polomer skrutky.
V technickej praxi patrí skrutka medzi základný spojovací materiál, či už samostatne, spolu s maticou alebo ako závrtná skrutka.
Delenie skrutiek.
Podľa typu hlavy skrutky.
a iné.
Podľa typu pohonu (drážky).
a iné.

</doc>
<doc id="82237" title="Glacier Peak" url="https://sk.wikipedia.org/wiki?curid=82237">
Glacier Peak

Glacier Peak je v súčasnosti neaktívna sopka, nachádzajúca sa na území štátu Washington v USA, v pohorí Kaskádové vrchy. Nakoľko na ňu nie je priamy výhľad z väčších miest, je často prehliadaná, aj keď je spolu so sopkou Saint Helens jediná vo Washingtone, ktorá spôsobila veľkú explozívnu erupciu za posledných 15 000 rokov.
Približne pred 13 000 rokmi sopka vyvrhla v deviatich erupciách enormné množstvá dacitovej tefry a popola (viac ako erupcia Saint Helens v roku 1980), čo bola najväčšia erupcia v Kaskádach od konca poslednej ľadovej doby.
Ďalším vulkanickým fenoménom sopky boli početné laháry a pyroklastické prúdy zbiehajúce po svahoch. Dôkazom toho sú 2 m hrubé usadeniny lahárov v údolí rieky Stillaguamish, vzidalené viac ako 90 km od sopky.

</doc>
<doc id="82252" title="Disko" url="https://sk.wikipedia.org/wiki?curid=82252">
Disko

Disko alebo disco je druh tanečného hudobného žánru, ktorý obsahuje prvky latinsko-americkej hudby, funku, soulu, popu, salsy a psychedelickej hudby. Tento hudobný štýl bol najpopulárnejší od polovice do konca 70. rokov 20. storočia, ale aj od tej doby sa jeho popularita niekoľkokrát nakrátko obnovovala. Disco užíva „four-on-the-floor“ rytmu.
Etymologicky by sme pôvod názvu tohto žánru mohli priradiť k francúzskemu slovu „"discothèque"“, ktorým sa označuje knižnica fonografických nahrávok (hudobných diskov), no neskôr sa zaužívalo aj pre označenie nočných klubov Paríža. V priebehu 60. a začiatkom 70. rokov boli v New Yorku a Philadephii prvotnými návštevníkmi takýchto klubov hlavne Afroameričania, Taliani amerického pôvodu, hispánski a latinskí Američania a členovia psychedelických komunít. Disko bolo tiež reakciou na dominanciu rockovej hudby a stigmatizáciu tanečnej hudby kontrakultúrou, ktorá dominovala v tejto dobe. Veľmi vrúcne prijali disko štýl hlavne ženy a táto hudba sa nakoniec šírila do niekoľkých ďalších vtedy ešte marginalizovaných spoločenstiev..

</doc>
<doc id="82261" title="Anastázia Miertušová" url="https://sk.wikipedia.org/wiki?curid=82261">
Anastázia Miertušová

Anastázia Miertušová (* 15. apríl 1927, Telgárt – † 27. máj 2002, Bratislava) bola slovenská výtvarníčka.
V rokoch 19491953 študovala u Ľudovíta Fullu na bratislavskej VŠVU a Prírodovednej fakulte Univerzity Komenského. 
Venovala sa maľbe, úžitkovej grafike i geometricky nefiguratívnej plastike. V roku 1971 získala cenu Zväzu slovenských výtvarných umelcov. Vystavovala najmä v rámci hnutia Kompozícia, neskôr Klubu konkretistov. Jej diela sú v Slovenskej národnej galérii, Galérii mesta Bratislavy a v súkromných zbierkach na Slovensku aj v zahraničí. Jej práce mali konštruktívne zameranie. Obrazy komponovala z prísnych geometrických konfigurácií.
Spoluzakladala Galériu Cypriána Majerníka v Bratislave. Jej manželom bol výtvarník Marián Čunderlík.

</doc>
<doc id="82299" title="Prírodovedecká fakulta Univerzity Komenského v Bratislave" url="https://sk.wikipedia.org/wiki?curid=82299">
Prírodovedecká fakulta Univerzity Komenského v Bratislave

Prírodovedecká fakulta Univerzity Komenského v Bratislave (skr. PriF UK) je jedna z trinástich fakúlt Univerzity Komenského v Bratislave. 
V súčasnosti sa na Prírodovedeckej fakulte UK vyučujú predmety v odboroch biológia, chémia, geológia, geografia, environmentalistika a učiteľské kombinácie týchto predmetov.
Fakulta sídli v päťpavilónovom komplexe, postavenom v rokoch 1960 - 1987, v Mlynskej doline. Jednotlivé pavilóny sa označujú podľa začiatočných písmen chemickej, biologickej a geologickej/geografickej sekcie ako CH2, CH1, B2, B1 a G.
História.
Snahy o založenie prírodovedeckej fakulty na Slovensku v medzivojnovom období neboli úspešné. Po rozbití Československej republiky, pred začiatkom druhej svetovej vojny boli zatvorené všetky české vysoké školy v Česku a Slováci, ktorí mali záujem o vzdelávanie v obore prírodných vied, nemali kde študovať. Fakulta vznikla na základe zákona č. 168/1940 Sl. z., pričom prvý zápis študentov na fakultu sa uskutočnil v zimnom semestri školského roku 1940/1941. Fakulta vznikla oddelením od Filozofickej fakulty vtedajšej Slovenskej univerzity, kde sa už predtým vyučovali niektoré prírodovedné predmety. Prvým dekanom bol František Valentin. Od začiatku mala botanický a geografický ústav, tiež ústav pre zoológiu a porovnávaciu anatómiu. Jednotlivé ústavy sa nachádzali na Rajskej a Moskovskej ulici. Výučba matematiky, fyziky a chémie sa realizovala na Slovenskej vysokej škole technickej V roku 1941 ich doplnil geologicko-paleontologický ústav a v roku 1942 aj mineralogicko-petrografický ústav, oba pracovali v provizórnych podmienkach bez dostatku kvalifikovaného personálu. V zimnom semestri 1942/1943 pribudol na fakulte ústav atómovej fyziky a v roku 1944 astronomický ústav a ústav matematiky. Bez samostatného ústavu až do roku 1948 zostávala chémia.
V roku 1950 boli ústavy fakulty reorganizované na katedry. Vzhľadom na štátom plánovaný veľký rozmach výstavby a rozvoja miest ČSSR sa v školskom roku 1951/1952 od Prírodovedeckej fakulty oddelila Fakulta geologicko-geografických vied, ktorá sa však v roku 1959 stala opäť jej súčasťou. V školskom roku 1978-1979 mala fakulta 6 sekcií: matematickú so 7 katedrami, fyziky so 7 katedrami, chémie so 7 katedrami, geológie s 8 katedrami, biológie s 10 katedrami a geograficko-spoločenskovednú so 7 katedrami. Ďalej zahŕňala 5 vedecko-výskumných ústavov, botanickú záhradu a biologickú stanicu Šúr. V roku 1980 sa oddelila Fakulta matematiky, fyziky a informatiky.
V roku 2013 sa začala rekonštrukcia a dlho očakávaná výmena okien jednotlivých pavilónov budovy fakulty. Ako prvý v priebehu jesene a zimy 2013 zrekonštruovali pavilón Ch-1. Na začiatku roku 2014 začali vedľa pavilónu Ch-2 s výstavbou budovy vedeckého parku Univerzity Komenského.
Vedenie fakulty.
Od 1. februára 2019 je na čele fakulty dekan prof. RNDr. Peter Fedor, PhD. 
Prodekani
Tajomníčka

</doc>
<doc id="82307" title="Filtrácia" url="https://sk.wikipedia.org/wiki?curid=82307">
Filtrácia

Filtrácia je metóda na oddeľovanie nerozpustných tuhých látok od kvapalín alebo plynov na základe rozdielnej veľkosti častíc. Suspenzia sa prelieva cez filter (filtračný papier, sito...), pričom tekutina (filtrát) pretečie a filtračný zvyšok ostane na filtri.
Filtračná schopnosť je daná číslom, beta, kde pomer beta je definovaný vzťahom:
beta x = Nu/Nd, kde:
Keď je filtračná vložka deklarovaná s x=25 µm a β25=200, znamená to že ak na vstupe je 10 000 častíc v jednotke objemu, na výstupe z filtra (vo filtráte) môže byť 50 častíc väčších ako 25 µm v danej jednotke objemu filtrovanej kvapaliny.
Účinnosť filtrácie E je potom daná:
formula_1
V tomto prípade (metóda pomeru β) neudáva, aké sú najväčšie preniknuté častice. Pri absolútnej zachytávacej schopnosti sa udáva aj to, aká najväčšia častica môže preniknúť do filtrátu.

</doc>
<doc id="82335" title="Kozmická zmluva" url="https://sk.wikipedia.org/wiki?curid=82335">
Kozmická zmluva

Zmluva o zásadách činnosti štátov pri výskume a využívaní kozmického priestoru, vrátane Mesiaca a iných nebeských telies, , skrátene nazývaná aj Kozmický dohovor alebo Kozmická zmluva, je základný právny rámec pre činnosť štátov vo vesmíre a na nebeských telesách z roku 1967. Spolu s ďalšími špecializovanými zmluvami uzákonila niekoľko významných princípov medzinárodného práva kozmického.
K podpisu bola otvorená 27. januára 1967 v troch depozitárnych vládach – Spojených štátoch amerických, Spojeného kráľovstva a Sovietskom zväze. Do platnosti vstúpila 10. októbra 1967.
Jej hlavným východiskom bola "Deklarácia právnych zásad činnosti štátov pri výskume a využívaní kozmického priestoru", prijatá Valným zhromaždením OSN v roku 1963.
Zmluva zakazuje zmluvným štátom umiestňovať jadrové zbrane a iné zbrane hromadného ničenia na obežnú dráhu Zeme, na Mesiac alebo na iná nebeské telesá. Využitie Mesiaca a ďalších nebeských telies vyhradzuje iba pre mierové účely a výslovne na nich zakazuje stavanie vojenských základní, prevádzkovanie vojenských manévrov alebo testovanie akýchkoľvek zbraní (tzv. neutralizácia a demilitarizácia Mesiaca a nebeských telies). 
Článok 2 deklaruje kozmický priestor ako "rei communis". Kozmický priestor patrí celému ľudstvu (čl.1) a jednotlivé štáty si ho nemôžu žiadnym spôsobom privlastniť (napr. okupáciou, prehlásením suverenity). Podobný režim platí aj pre medzinárodné vody. 
Tento koncept bol nasledovne roku 1979 potvrdený aj v článku 11 Dohody o činnosti štátov na Mesiaci a iných nebeských telesách, ktorý prehlasuje Mesiac a jeho prírodné zdroje za „spoločné dedičstvo ľudstva“.
Výskum a využívanie kozmického priestoru je prístupné všetkým štátom (bez ohľadu na ich hospodársku vyspelosť) a tieto štáty sa riadia zásadou spolupráce. Kozmonauti sú považovaní za „vyslancov ľudstva“. 
Zmluva ďalej stanovuje zodpovednosť zmluvných štátov za škody spôsobené ich kozmickými objektmi. Táto zodpovednosť bola upresnená a rozšírená roku 1972 v Zmluve o medzinárodnej zodpovednosti za škody spôsobené kozmickými predmetmi.
Zmluvu ratifikovalo 98 štátov a 27 ďalších ju podpísalo.

</doc>
<doc id="82374" title="Vydranka" url="https://sk.wikipedia.org/wiki?curid=82374">
Vydranka

Vydranka alebo Vydraňka je vodný tok v severnej časti okresu Medzilaborce, ľavostranný prítok Laborca s dĺžkou .
Pramení v Laboreckej vrchovine, pod Lupkovským priesmykom (), v nadmorskej výške okolo , v blízkosti slovensko-poľskej hranice.
V nadmorskej výške priberá svoj prvý prítok a tečie severozápadným smerom. Preteká okrajom obce Palota, kde priberá sprava Palotský potok () a následne tiež sprava potok Polianky. Ďalším pravostranným prítokom je Jurčov potok (). Pri obci Vydraň sa koryto postupne stáča na juhozápad a výraznejšie rozširuje. Následne preteká územím Medzilaboreckej brázdy, preteká mestom Medzilaborce, pri ktorom sa vlieva do Laborca.

</doc>
<doc id="82419" title="Orliak bielohlavý" url="https://sk.wikipedia.org/wiki?curid=82419">
Orliak bielohlavý

Orliak bielohlavý alebo staršie orol belohlavý ("Haliaeetus leucocephalus") je dravý vták z čeľade jastrabovité ("Accipitridae").
Popis.
Rozpätie krídel má až 2,5 metra. Aj keď ho neraz možno vidieť ďaleko od vody, najmä v zime, najčastejšie sa vyskytuje v blízkosti jazier, riek a morského pobrežia – všade tam, kde je hojnosť rýb.A je symbolom Spojených štátov amerických. 
Orliaky bielohlavé vytvárajú páry na celý život, pričom partneri zostávajú spolu po celý rok (niektoré sa sťahujú oddelene, ale na hniezdisku sa opäť stretnú). Hniezdisku predchádzajú spoločné zásnubné lety, ktoré utužujú zväzok a vyznačujú sa neuveriteľnou akrobaciou: partneri robia vo vzduchu premety alebo sa navzájom chytia nohami a tak letia ďalej, jeden dolu chrbtom. Spoločne stavajú aj objemné hniezdo, ktoré po dlhých rokoch používania môže byť vysoké až 4 metre. 
Orliaky bielohlavé dospievajú ako päťročné. Samica kladie 2 až 3 vajcia. Aj keď sa o mláďatá starajú obaja rodičia, ich úmrtnosť v prvom roku života je vysoká. Orliak bielohlavý, ktorý za svoje meno vďačí nápadne bielej hlave, je od roku 1782 považovaný za symbol spojených štátov amerických. Ako jediný druh výhradne severoamerických orlov a orliakov je od roku 1940 plne chránený. 
Orliaky bielohlavé boli v minulosti bežné dravce. V 20. storočí sa ich populácia drasticky zmenšila v dôsledku prenasledovania, ale najviac v dôsledku používania ťažko rozložiteľných pesticídov ako je DDT. Obmedzenie nasadzovania týchto prípravkov a aktívna ochrana spôsobili, že sa početnosť tohto dravca zväčšuje.
Dospelého orliaka bielohlavého možno ľahko identifikovať podľa čisto bielej hlavy a chvosta, širokých hnedočiernych krídel a bieleho klinovitého chvosta. Orliaky nadobudnú takéto sfarbenie až v dospelosti, ako päťročné. 
Orliak bielohlavý využíva rôzne potravné zdroje. V núdzi mu stačia aj mŕtve živočíchy (najmä v zime), ale v najväčšej miere sa živí rybami. Pri ich love sa neponára, ako to príležitostne robí kršiak rybár, ale živé, vyčerpané alebo mŕtve ryby, berie len z hladiny alebo plytko spod nej. Orliak silnými prstami a dlhými pazúrmi schmatne rybu z vody. Orliaky niekedy oberajú o korisť kršiaky, okrem toho občas bojujú o korisť aj medzi sebou. V zime sa orliaky bielohlavé niekedy vo veľkom počte zhromažďujú na miestach s dostatkom potravy.

</doc>
<doc id="83107" title="Kumulonimbus" url="https://sk.wikipedia.org/wiki?curid=83107">
Kumulonimbus

Kumulonimbus (lat. "cumulonimbus", skratka Cb) alebo dažďová kopa je oblak rozprestierajúci sa vo všetkých výškových hladinách. Možno ho zaradiť medzi oblaky nízkej hladiny, ale siaha do veľkej výšky - niekedy až nad tropopauzu. V spodnej časti pozostáva z vodných kvapiek, pri vrchole z ľadových kryštálikov. Oblaky tohto typu prinášajú búrky s hromobitím, krupobitia, tornáda, prudké dažde a sneženie. 
Kumulonimbus radíme medzi oblaky s vertikálnym vývojom. Pri pohľade zboku je kopcovitý, má podobu futuristických hôr alebo veží. Jeho vrchol má často tvar nákovy. Vrchol je obvykle hladký, prípadne s vláknitou alebo rebrovanou štruktúrou. Jeho základňa je taktiež hladká a veľmi tmavá. Kumulonimbus prepúšťa najmenej svetla zo všetkých mrakov. Svetlo sa pri prechode cez tento mrak stretáva s mnohými ľadovými kryštálikmi a vodnými kvapkami, ktoré ho odrážajú a rozptyľujú. Kvapôčky majú rozmer 4 až 200 mikrometrov. Meter kubický oblaku môže obsahovať aj vyše 4 g vody.
Sprievodné oblaky.
Kumulonimbus často sprevádzajú mraky typu cumulus, z ktorých sa aj vyvíja. Vzniku kumulonimbu predchádza štádium "cumulus congestus". Kumulonimbus možno len zriedkavo vidieť osamotený, často je zabudovaný do obrovskej masy mrakov. Za predpokladu, že sa v okolí nenachádzajú iné mraky, môžeme okraj tejto masy vidieť. Má kopcovitý, alebo vláknitý vzhľad. Pod základňou kumulonimbu sa tiež často vyskytujú nízke roztrhané oblaky, ktoré s ním však nemusia súvisieť.
Horná časť kumulonimbu v tvare nákovy či hríbu je pri zániku mraku niekedy odtrhnutá a vznikajú z nej riasovité oblaky. Tieto oblaky, "cirrus fibratus" sa niekedy označujú ako cumulonimbogenitus, čo znamená, že vznikli premenou kumulonimbu. 
Vznik.
Kumulonimbus vzniká pri konvekcii prúdov vo veľmi nestabilnom vzduchu. Teplý a vlhký vzduch rýchlo stúpa, pričom sa ochladzuje, jeho vlhkosť kondenzuje a uvoľňuje latentné teplo. To zahrieva okolitý vzduch, takže oblak pokračuje v stúpaní. Do oblaku je vťahovaný vzduch, ktorý poháňa vzostupné prúdy. Môžu dosiahnuť rýchlosť až 160 km/h. Ľadové kryštáliky a krúpy vypadávajúce z mraku vyvolávajú vznik zostupných prúdov, ktoré opúšťajú jeho základňu vo forme silného vetra. Vietor ochladzuje vzduch v susedných vzostupných prúdoch. To nakoniec stúpajúce prúdy zastaví, konvekcia prestane a oblak sa rozptýli. Kumulonimbus málokedy vydrží dlhšie ako hodinu. Ak sa rýchlosť vetra alebo jeho smer menia s výškou, stred oblaku sa môže začať otáčať, rozširuje sa nadol a vzniká tornádo.
Zvláštnosti.
Kumulonimbus môže obsahovať niekoľko druhov zvláštností (pozri Oblak#Zvláštnosti). Pomerne zriedkavý, no pozoruhodný je "cumulonimbus mammatus", ktorého základňa má bublinkovitý charakter. Ten môže nadobudnúť vzhľad až samostatných guľových oblačných útvarov. 
"Cumulonimbus virga" je oblak, z ktorého vypadávajú zreteľné zrážkové pruhy, avšak vyparujú sa ešte skôr, ako dosiahnu zemský povrch. Pri pohľade z diaľky z oblaku visia zvislé alebo mierne šikmé tmavé pruhy. Pokiaľ pruhy zrážok dosahujú zem, oblak sa nazýva "praecipitans" alebo "praecipitatio".
"Cumulonimbus arcus" má tvar gigantického valca. Spodná predná strana oblaku je oblúkovitá a väčšinou vyklenutá a vytvára čelnú masu, ktorou postupuje oblak napred. Arcus vzniká väčšinou vtedy, keď studený vzduch postupuje proti teplému. Deje sa to zvyčajne pri nástupe letných búrkových front. Arcus býva často sprevádzaný silným nárazovým vetrom.
Silný vzdušný vír vytvára oblačný kužeľ vychádzajúci zo základne oblaku, ktorý sa nazýva "cumulonimbus tuba". Vrch kumulonimbov môžu sprevádzať rovné a pomerne tenké sprievodné oblaky "cumulonimbus pileus". Pri zvláštnosti "cumulonimbus incus" je vrchol rovný a široký, trhá sa a nadobúda vláknitý charakter.
Pri zániku oblaku sa jeho roztrhané zvyšky nazývajú "cumulonimbus pannus".

</doc>
<doc id="83293" title="Peter Cmorik" url="https://sk.wikipedia.org/wiki?curid=83293">
Peter Cmorik

Peter Cmorik (* 22. marec 1980, Rožňava) je slovenský spevák, hudobník, skladateľ, textár a víťaz súťaže "Slovensko hľadá Superstar II" (2006).
Má na konte 4 radové albumy, jednu Best of a mnoho singlov, spoluprác a piesní do filmov a seriálov. Je 5 násobným Zlatým slávikom a získal mnoho ďalších ocenení. Momentálne pripravuje so svojou kapelou Peter Cmorik Band v poradí piaty album. 
Zo života.
Peter Cmorik sa narodil 22. marca 1980 v Rožňave. Začínal ako učiteľ klavíra a gitary v základnej umeleckej škole a popritom hral vo viacerých kapelách (Amadeus, Hematit, Aeroplane, Humana). S kapelou OK Band hral 6 mesiacov v Japonsku. Po návrate sa prihlásil do súťaže "Slovensko hľadá Superstar", ktorú v roku 2006 vyhral. Vtedy začala jeho spolupráca s renomovanými hudobníkmi ako Juraj Kupec, Martin Gašpar, Marcel Buntaj, či Juraj Tatár. Spolu s Jurajom Kupcom napísali prvé hity „Dážď“ a „Mám pocit“, ktoré sa stali zároveň hitmi roka. V roku 2006 vydal album "Nádherný deň", ktorý sa stal multiplatinový. Tento rok sa niesol v znamení veľkých úspechov, kde v ankete Slávik získal hneď tri ocenenia, Objav roka, Spevák roka a Hit roka, a absolvoval celoslovenské úspešné turné. 
Nasledoval druhý album "Žijem Ako Viem" (2007), z ktorého sa skladba „Nemusíš sa báť“ tiež stala Hitom roka a Peter získal opäť titul Zlatý Slávik. Hity „Čo to znamená“ a „Mám Ťa rád“ boli najhranejšími skladbami. Diváci ho mohli prvýkrát vidieť aj na doskách divadla, kde dostal hlavnú úlohu v muzikáli "Traja mušketieri". So skladbou „Mám pocit“ vyhral v roku 2008 medzinárodnú súťaž v poľskom Rzeszowe a absolvoval československé turné ako hosť skupiny TEAM.
Rok 2009 priniesol album "Jedno si želám" s rovnomenným hitom. 
Štvrtý album "…O Tebe" (2013) priniesol skladby „Kam som rozum dal“, či „Premýšľam nad tebou“, ktorá odznela aj v hudobnej komédii "Tak Fajn". 
Rok 2014 priniesol ďalšie dve muzikálové príležitosti, a to v muzikáli "Krysař" (rola Osud) a v muzikáli "Rómeo a Júlia" (páter Vavrinec).V medziobdobí vzniklo niekoľko duetov, s Adamom Ďuricom („Pôvabná“), so Zuzanou Smatanovou („Čo má prísť, príde“), neskôr s Robom Opatovským („Niečo je tu zlé“), s Martinom Harichom („Oh My Bro“) a Ondřejom Brzobohatým („Vietor“). S Ondřejom absolvoval počas dvoch rokov aj turné po Česku. V roku 2015 napísal titulnú pieseň k seriálu "Kolonáda" a dostal ďalšiu muzikálovú úlohu v muzikáli "Jesus Christ Superstar", kde dodnes hrá rolu Ježiša v Ostravskom divadle. 
V roku 2016 vydal svoj prvý Best Of album a absolvoval turné k 10. výročiu na scéne. Rok 2017 priniesol úspešný singel „Spolu zostarnúť“ (feat. Daniela Lovlin). 
V roku 2018 nahral s kapelou Peter Cmorik Band EP "Životom" (singel „Taká ako Ty“) a spolupracoval s Marekom Wolfom na albume "K Výškam..." Začiatkom roka 2019 vyšiel opäť nový singel s názvom „Dva prúdy riek“ a vystúpil ako support act na turné Habera a TEAM 2019 v dvanástich českých mestách. 
S kapelou Peter Cmorik Band vydáva novú pieseň „Dnes to príde“. Získal spolu 5 zlatých a dvoch strieborných Slávikov.
Súkromný život.
S manželkou Danielou má dve deti, dvojičky Štefana a Petra.

</doc>
<doc id="83306" title="Obchodná ulica (Bratislava)" url="https://sk.wikipedia.org/wiki?curid=83306">
Obchodná ulica (Bratislava)

Obchodná ulica (iné názvy pozri nižšie) je ulica v Starom Meste v Bratislave, takmer v historickom centre mesta. Nachádza sa v predĺžení Michalskej ulice a končí pri Kollárovom námestí.
Dejiny.
Ulica viedla od Michalskej brány k Schöndorfskej bráne, umiestnenej na vonkajšom palisádovom opevnení mesta. Súčasné domy tu pochádzajú približne z 18. storočia až po súčasnosť. 
Podľa niektorých autorov je v plnom rozsahu identická so stredovekou (koncom 13. stor. zaniknutou) osadou Krásna Ves (Schöndorf); podrobnosti pozri v článku Krásna Ves (Bratislava). Bez ohľadu na to, či to tak bolo, od 15. storočia sa Obchodná ulica často označovala priamo menom tejto bývalej osady, teda Schöndorf (pozri nižšie pod nadpisom Názvy).
Električkové trate boli na Obchodnej ulici položené v roku 1899.
Charakteristika.
Je súčasťou celomestského korza. V rokoch 2005 a 2006 bola kompletne zrekonštruovaná, pričom bola vymenená dlažba na celej ulici, ako aj koľaje električkovej trate.
Neďaleko známeho hotela Crowne Plaza sa plynulo križuje s Poštovou ulicou, ktorá je v súčasnosti prestavaná na pešiu zónu, čím na tomto mieste vytvára reprezentačné mestské priestranstvo, vhodné na prechádzky a oddych.
Názvy.
Najstaršie doložené názvy sú:
Potom nasledovali mnohé ďalšie varianty týchto názvov:
Názov podľa prvého úradného pomenovania ulice (1879) bol "Schöndorfergasse" a "Széplak utca" (slovo Széplak je maďarský ekvivalent nemeckého slova Schöndorf).
Od roku 1920 existujú úradné slovenské názvy:
Názov Uhorská ulica (Maďarská ulica) () môže byť odvodený z toho, že na ulicu prišli maďarskí hospites, alebo z toho, že jej pokračovaním bola cesta do Horného Uhorska (Horného Maďarska) (). Názvy obsahujúce výraz Krásna Ves sú odvodené od osady Krásna Ves, s ktorou bola Obchodná ulica buď zhodná alebo do ktorej viedla. Názov Molotova ulica je odvodený od Viačeslava Molotova, čo bol sovietsky ľudový komisár zahraničných vecí. Názov Obchodná ulica pochádza z toho, že v čase premenovania na Obchodná ulica mala ulica najhustejšiu vybavenosť obchodmi v Bratislave.

</doc>
<doc id="83373" title="FC VSS Košice" url="https://sk.wikipedia.org/wiki?curid=83373">
FC VSS Košice

FC Košice bol slovenský futbalový klub z Košíc.
Športové úspechy.
 Slovenská liga (1939-1944, 1993-2015)
 Slovenský pohár (1961-súčasnosť)
 Slovenský Superpohár (1993-2015) 
 Československá liga (1945-1993)
 Československý pohár (1961-1993)
Slávni hráči.
Slovensko
Srbsko
Ukrajina
Tréneri.
"Aktualizované 20. júl 2015"
Súčasná zostava.
 
"Legenda: B - Brankár, O - Obranca, Z - Záložník, Ú - Útočník"
Najviac strelených gólov za Košice.
"Aktualizované - 3. máj 2014"
Rezervný tím.
MFK Košice B alebo "Mestský futbalový klub Košice B" je slovenský futbalový klub z Košíc. Tento rezervný tím novozaloženého klubu čerpajúceho z tradície košického futbalu momentálne účinkuje v 1. futbalovej lige. 
Aktuálny káder.
"Stav k 28. júnu 2013"
Hráčske pohyby vsak môžu nastať medzi A-tímom a dorastom 

</doc>
<doc id="83391" title="Fortuna liga" url="https://sk.wikipedia.org/wiki?curid=83391">
Fortuna liga

Fortuna liga je najvyššia slovenská futbalová liga.
Vznik.
Liga vznikla v roku 1993 ako dôsledok zániku Česko-Slovenska a vzniku samostatného Slovenska. Do prvého ročníka bolo zaradených všetkých 6 družstiev z posledného ročníka Česko-slovenskej ligy a prvých 6 družstiev z posledného ročníka Slovenskej národnej ligy.
Systémy jednotlivých ročníkov.
12 družstiev, každý s každým 1x doma a 1x vonku, po 22. kole sa tabuľka rozdelila na 1.6. (o titul) a 7.12. (o záchranu). Družstvá 1 až 6 hrali medzi sebou 1x doma a 1x vonku rovnako ako 7 až 12. Posledný tím vypadol do 2. ligy (v ročníku 1995/96 hral baráž s 5. družstvom 2. ligy).
16 družstiev, každý s každým 1x doma a 1x vonku. Družstvá na 15. a 16. mieste vypadli do 2. ligy (v sezóne 1999/00 vypadli družstvá na 10.16. mieste kvôli zužovaniu ligy).
10 družstiev, každý s každým 2x doma a 2x vonku. Posledný vypadol do 2. ligy.
12 družstiev, na jeseň každý s každým 1x doma a 1x vonku. Na jar družstvá na 1.8. mieste hrali medzi sebou ešte 1x doma a 1x vonku. Družstvá na 9.12. mieste hrali s 1.4. družstvom 2. ligy systémom 1x doma a 1x vonku. Štyria najlepší postúpili do Corgoň ligy 2007/2008.
12 družstiev, hrá sa trojkolovo. Družstvá, ktoré v predchádzajúcej sezóne skončili na 1. až 6. mieste, hrajú doma 17x, zvyšné 16x. Posledný vypadáva do 2. ligy.
12 družstiev, každý s každým 1x doma a 1x vonku, po 22. kole sa tabuľka rozdelila na 1.6. (o titul) a 7.12. (o záchranu). Družstvá 1 až 6 hrali medzi sebou 1x doma a 1x vonku rovnako ako 7 až 12. Posledný tím vypadne do 2. ligy, predposledný hrá baráž s 2. družstvom 2. ligy.
Kvalifikácia do Európskych futbalových súťaží.
Majster ligy postupuje do 1. predkola Ligy majstrov UEFA. Druhý a tretí celok, ako aj víťaz Slovnaft Cupu, sa kvalifikujú do 1. predkola Európskej konferenčnej ligy.
Králi ligových strelcov.
Poznámka: * sezóna 2019/2020 bola skrátená z dôvodu pandémie COVID-19
Historická tabuľka 19932017.
Poznámka: V sezóne 1993/94 sa za výhru udeľovali iba 2 body, no pre potreby historickej tabuľky (rovnaké podmienky pre všetkých) boli prepočítane na 3 body

</doc>
<doc id="83424" title="Hans Ledwinka" url="https://sk.wikipedia.org/wiki?curid=83424">
Hans Ledwinka

Hans Ledwinka (* 14. február 1878, Klosterneuburg – † 2. marec 1967, Mníchov) bol rakúsky automobilový konštruktér, známy predovšetkým svojimi originálnymi technickými riešeniami použitými u automobilov Tatra.
V Kopřivnici sa už ako mladý pracovník zúčastnil na pomocných prácach pri stavbe prvého automobilu Präsident (1897). Neskôr tu pracoval s viacerými prestávkami ako konštruktér, vedúci konštruktér, aj ako technický riaditeľ (1921 – 1945). V závode vždy presadzoval prednostný rozvoj automobilovej výroby na úkor výroby železničnej. 
Menej známe je jeho pôsobenie na pozícii konštruktéra v rakúskej automobilke Steyr (1917).
Ledwinka sa preslávil predovšetkým ako autor takzvanej tatrováckej koncepcie, pozostávajúcej z centrálnej nosnej rúry kruhového prierezu a výkyvných polonáprav, používanej v Kopřivnici od roku 1923 (Tatra 11) až podnes. Zároveň je mu prisudzované aj autorstvo známych aerodynamických limuzín Tatra (Tatra 77, 1933), ideovým otcom ktorých však bol menej známy mladý konštruktér Tatry Erich Übelacker, ktorý na nich pracoval spolu s Erichom Ledwinkom pod vedením Hansa Ledwinku.
Ledwinka sa poznal osobne s automobilovým konštruktérom Ferdinandom Porsche, čo je poznať aj na podobnosti neskoršieho KdF Wagen (VW chrobák) s prototypom malého aerodynamického automobilu Tatra V570 (1933), ktorý bol predobrazom neskorších veľmi úspešných vozidiel Tatra a VW.
Sám Ledwinka rád používal ako svoj súkromný automobil prúdnicovú Tatru 87, ktorá je dnes vystavená v technickom múzeu v Mníchove.
Po druhej svetovej vojne bol Ledwinka obvinený česko-slovenským komunistickým totalitným režimom z kolaborácie s nacistickými okupantami a bol uväznený. Aj vo väzení však ochotne radil konštruktérom pri vývoji nového povojnového modelu aerodynamického automobilu Tatra 600.
Neskôr po prepustení z väzenia musel Ledwinka opustiť ČSSR a presťahoval sa do Mníchova, kde je aj pochovaný. K jeho posledným konštrukčným prácam patril miniautomobil Spatz, ktorý tiež využíval niektoré jeho originálne technické riešenia, napr. spôsob radenia prevodových stupňov.
Ledwinkova koncepcia tatrováckeho podvozku je dodnes s výhodou využívaná u ťažkých terénnych nákladných automobilov Tatra. Vývojová vetva aerodynamických limuzín so vzduchom chladeným motorom v zadnej časti karosérie však skončila spolu s výrobou osobných automobilov v Kopřivnici v roku 1998 (Tatra 700).
Modifikované riešenie využívajúce centrálnu nosnú rúru a výkyvné polonápravy využívali však aj rakúske terénne vozidlá Steyr-Puch Haflinger a Pinzgauer, na vývoji ktorých sa podieľal aj Ledwinkov syn Erich.

</doc>
<doc id="83466" title="Molekulárny mrak" url="https://sk.wikipedia.org/wiki?curid=83466">
Molekulárny mrak

Molekulárny mrak (bohemizmus "molekulárny oblak") alebo molekulárne mračno je typ medzihviezdneho oblaku, ktorého hustota a veľkosť umožňuje vznik molekúl, hlavne molekulárneho vodíka H2.
Tieto molekuly sú ťažko detegovateľné a na zistenie ich prítomnosti sa používajú molekuly oxidu uhoľnatého. Pomer medzi svietivosťou molekúl CO a hmotnosťou molekúl molekulárneho vodíka je približne konštantný, hoci existujú dôvody pochybovať o tomto predpoklade, ktoré vyplývajú z pozorovaní niektorých galaxií.

</doc>
<doc id="83476" title="Gregor Tarkovič" url="https://sk.wikipedia.org/wiki?curid=83476">
Gregor Tarkovič

Gregor Tarkovič (* 21. november 1745, Pasika, Berežská župa (dnes Ukrajina) – † 16. január 1841, Prešov), prvý gréckokatolícky biskup Prešovskej eparchie.
Gymnázium absolvoval v Užhorode, filozofiu vo Veľkom Varadíne (Oradea) a teologické štúdia vo Viedni.
V roku 1779 ho mukačevský biskup Andrej Bačinský vysvätil za kňaza. Pôsobil ako profesor teológie v Užhorode a neskôr ako farár, najprv v Hajdúdorogu a neskôr v Užhorode. V roku 1803 odišiel do Budína, kde do roku 1831 pôsobil v cirkevnom vydavateľstve ako cenzor pre slovanské knihy.
Bol organizátorom života gréckokatolíckej cirkvi na východnom Slovensku a v Podkarpatskej Rusi. V roku 1816 ho rakúsky cisár František I. vymenoval za prvého biskupa novozriadenej eparchie v Prešove. Toto cisárske rozhodnutie bolo potvrdené pápežom Piom VII. až v roku 1818, keď bulou Relata semper kanonicky potvrdil ustanovenie prešovského biskupstva a Tarkovičove menovanie 26. septembra 1818. Biskupské svätenie prijal z rúk mukačevského biskupa Alexeja Póčiho 17. júna 1821 v baziliánskom monastierskom chráme v Krásnom Brode.
Počas jeho pôsobenia ako biskupa mu pripadla úloha vytvorenia fungujúcej eparchie. 
Pochovaný je v krypte prešovskej gréckokatolíckej katedrály.

</doc>
<doc id="83603" title="Roman Brat" url="https://sk.wikipedia.org/wiki?curid=83603">
Roman Brat

Roman Brat (* 9. december 1957, Bratislava) je slovenský prozaik, scenárista, publicista a prekladateľ.
Životopis.
V rokoch 1977 – 1982 študoval odbor slovenčina-španielčina na Filozofickej fakulte Univerzity Komenského v Bratislave. Po ukončení štúdia nastúpil do Literárnej redakcie Slovenského rozhlasu, kde pôsobil viac ako dve desaťročia. Od roku 2008 pracuje ako dramaturg hranej tvorby v Slovenskej televízii. Okrem prekladu po španielsky píšucich prozaikov sa venuje aj prekladu divadelných hier. Jeho manželka Mária Bratová je prekladateľkou zo švédskeho jazyka.
Tvorba.
Popri redaktorskej práci sa začal venovať umeleckému prekladu, editorskej činnosti a pôvodnej tvorbe. Preložil viacero románov, noviel, poviedok, divadelných a rozhlasových hier. Medzi jeho najvýznamnejšie práce patria preklady próz zo španielčiny (Mario Vargas Llosa, ktorý v roku 2010 získal Nobelovu cenu za literatúru, Juan Carlos Martini, Santiago Moncada a ďalší). Vo vlastnej tvorbe sa venuje najmä písaniu diel pre deti a mládež, píše i pre dospelých. Jeho poviedky sú umiestnené do španielskeho prostredia a vyjadrujú snahu bojovať o vlastné miesto vo svete, o vlastnú dôstojnosť a lásku.
V roku 2010 bola nakrútená podľa jeho scenára hraná televízna rozprávka "Aj kone sa hrajú". Scenár autor knižne adaptoval do rovnomennej knihy.
Za svoju tvorbu získal významné ocenenia: Hlavnú cenu na Festivale filmovej tvorby pre deti v Chicagu "The Kenneth F. and Harle G. Montgomery Prize" za animovanú rozprávku Najrýchlejší posol ríše, cenu "Najlepšia detská kniha roka 2008" za knihu Zmätené dvojičky zo slepej uličky (spolu s Gabrielou Futovou), "Cenu Bibiany a Slovenskej sekcie IBBY" za Najlepšiu detskú knihu jesene roka 2007 za knihu Môj anjel sa vie biť, cenu "Zlatá rybka – Najlepšia detská kniha roka 2007" za knihu Môj anjel sa vie biť, "Cenu Slovenských pohľadov za preklad" za rok 2004, "Cenu Bibiany a Slovenskej sekcie IBBY" za Najlepšiu detskú knihu jari roka 2001 za knihu Tvrdohlavý baran. Pri príležitosti "Dňa knihy" v Španielsku (23. apríl) Romanovi Bratovi udelil španielsky kráľ Juan Carlos I. Kríž Oficiéra Rádu za občianske zásluhy ("Cruz de Oficial de la Orden del Mérito Civil") za šírenie hispánskej kultúry. Cenu mu odovzdal španielsky veľvyslanec na Slovensku dňa 22. apríla 2008.
Autorské dielo.
Televízne animované rozprávkové seriály.
Epizódy:
1. Tvrdohlavý baran
2. Toreador Pedro
3. Púšťový obor
4. Baba – Jaga
5. Ubolený duch
6. Drak so šikmými očami
7. Chudobný hrnčiar 
RTVS (vtedy STV) vyrobila a odvysielala len prvú časť pod názvom Najrýchlejší posol ríše, ktorá v roku 1999 získala mimoriadnu cenu na Festivale filmovej tvorby pre deti v Chicagu – .

</doc>
<doc id="83619" title="Hutná (prítok Hrona)" url="https://sk.wikipedia.org/wiki?curid=83619">
Hutná (prítok Hrona)

Hutná je vodný tok na strednom Slovensku, ľavostranný prítok Hrona na strednom Pohroní, má dĺžku .
Pramení v sopečnom pohorí Poľana, na juhovýchodnom úpätí Ľubietovskej Bukoviny (), v nadmorskej výške okolo 
Od prameňa tečie najprv na severovýchod, oblúkom sa postupne stáča na severozápad, priberá niekoľko kratších prítokov z oboch strán a vstupuje do severovýchodnej časti Zvolenskej kotliny. 
Preteká v blízkosti obce Strelníky, sprava priberá Slobodný potok, neskôr ďalší pravostranný prítok z oblasti Kováčovho majera a koryto sa viac rozširuje.
Vstupuje na územie obce Ľubietová, postupne preteká jej časťami Píla, Zábava i samostatnou obcou, v blízkosti stredu obce priberá ľavostrannú Vôdku a stáča sa viac na severoseverozápad.
Potom tečie cez Ľubietovskú dolinu, ktorá oddeľuje Bystrickú vrchovinu na západe od Veporských vrchov (podcelok Čierťaž) na východe a vlieva sa do Hrona neďaleko obce Lučatín, na styku troch geomorfologických celkov: Zvolenská kotlina, Horehronské podolie a Veporské vrchy.

</doc>
<doc id="83643" title="Sergey Brin" url="https://sk.wikipedia.org/wiki?curid=83643">
Sergey Brin

Sergey Brin (; * 21. august, 1973, Moskva, Rusko) je americký podnikateľ, zakladateľ internetového vyhľadávača Google spolu s Larrym Pageom a spolumajiteľ spoločnosti Alphabet Inc..
Sergey Brin sa narodil v Moskve v bývalom Sovietskom zväze a má židovský pôvod. Študoval počítačové vedy a matematiku v USA. Je technologickým prezidentom (President of Technology) vo firme Google a jej spolumajiteľom. Jeho majetok sa odhaduje na 103 mld. USD čo ho radí na 9. miesto v rebríčku Forbes ktorý vytvára zoznam ľudí ktorí majú najviac peňazí na Zemi.
Životopis.
Narodil sa v Moskve do židovskej rodiny ako syn matematika a ekonómky. V roku 1979 celá rodina emigrovala do USA. Usadili sa v Marylande. Otec sa stal profesorom matematiky na miestnej University of Maryland. Sergey chodil do školy Montessori. Bol výborným študentom, dosahoval mimoriadne výsledky hlavne v matematike. Strednú školu dokončil s ročným predstihom. Vyštudoval potom informatiku a matematiku na bakalárskej úrovni na University of Maryland (1993), Následne získal štipendium od National Science Foundation, vďaka ktorému mohol magisterské štúdium absolvovať na prestížnom Stanforde. Tu sa v roku 1995 zoznámil s Larry Pageom, ktorý mal tiež montessoriovskú výchovu . 
Po roku spolu naprogramovali vyhľadávač "BackRub" pre servery Stanfordovej univerzity. Univerzita nakoniec vyhľadávač prestala používať, pretože vraj spomaľoval sieťové pripojenie. Page s Brinom sa ale nevzdali a svoj vyhľadávač stále zlepšovali. Tušili, že na otvorenej internetovej sieti bude vyhľadávanie kľúčové a že cesta vedie cez kľúčové slová, nie cez tematické zoznamy. Problém hierarchie nájdených výsledkov vyriešili stanovením tzv. PageRank, ktorý udáva dôležitosť jednotlivých stránok - podľa toho zoradili výsledky vyhľadávania. 15. septembra 1997 si zaregistrovali doménu Google.com. (Slovo Google bolo skomoleninou slova "googol" označujúci v matematike jednotku a sto núl). Za rok založili firmu s rovnakým menom (až do roku 2015 malo vedenie rovnakú štruktúru: Sergey Brin bol riaditeľom špeciálnych projektov, Larry Page bol výkonným riaditeľom). Spoločnosť sídlila najskôr v garáži jednej z prvých zamestnankýň Susan Wojcickej, v kalifornskom mestečku Menlo Park. Už v roku 1998 získali prvú cenu za vyhľadávač roku.
V roku 2000 Brin a Page sprevádzkovali službu AdWords, program, ktorý automaticky pre klienta vytvára reklamné kampane na základe požiadaviek, ktoré zadá cez internet. To bol zásadný krok k ziskovosti spoločnosti. V roku 2004 spustili mailovú službu Gmail. V rovnaký rok firma vstúpila na burzu a z oboch otcov zakladateľov sa stali miliardári. V roku 2005 založili Google Maps a Google Earth. O rok neskôr kúpili najväčší server na zdieľanie videí YouTube. V roku 2007 vyvinuli operačný systém Android, dôležitý pre rozvoj smartfónov. Následný pokus o spustenie vlastnej sociálnej siete Google+ a vytlačenie konkurenčného Facebooku sa však príliš nepodaril. 
V roku 2015 založili spoločnosť Alphabet, ktorá má zastrešovať všetky projekty, do ktorých sú Brin i Page zapojení, vrátane Googlu. Súčasťou je aj výskumná spoločnosť Calico zaoberajúca sa dlhovekosťou, alebo Google X zaoberajúci sa vývojom samoriadiacich áut a google okuliarmi (Google Glass).
Práve v Google X sa dnes Sergey Brin najviac realizuje. 
V novembri 2009 Forbes zhodnotil že Brin a Page sú 5. najvplyvnejší muži na svete. Začiatkom toho istého roku bol vo februári ocenený Brin na Národnej akadémií inžinierstva, toto ocenenie je jedným z najvýznamnejších v tejto oblasti pretože ctí tých, ktorí významne prispeli k inžinierskemu výskumu v praxi. Ocenenie dostal aj za vedúce postavenie vo vývoji rýchleho indexovania a získavania relevantných informácií z internetu. 
Sergey Brin sa zaoberá aj obnoviteľnými zdrojmi energie. O svojej kariére povedal : „Samozrejme všetci chcú byť úspešní, ale ja chcem aby som bol vnímaný tak, že som veľmi inovatívny, veľmi dôveryhodný a etický a že sa mi podarilo spraviť vo svete veľké zmeny“.
V liste zakladateľa spoločnosti Alphabet Inc. z 2017 Sergey Brin poukázal na nástrahy ktoré so sebou prináša umelá inteligencia ale tiež o budúcnosti : „Očakávam že technológia strojového učenia sa bude ďalej rýchlo vyvíjať a Alphabet bude naďalej líder v oboch oblastiach technologickej aj etickej,“ napísal v liste. 

</doc>
<doc id="83686" title="Stonehenge" url="https://sk.wikipedia.org/wiki?curid=83686">
Stonehenge

Stonehenge (čítaj stounhendž) je kamenná stavba postavená v kamennej dobe a používaná až do doby bronzovej. Sú to najstaršie slnečné hodiny.
Stavba je situovaná v blízkosti mestečka Amesbury v anglickom grófstve Wiltshire, asi severozápadne od Salisbury. 
Pozostáva z priekopy, ktorá je obkolesená štruktúrou z kamenných blokov, ktoré sú opäť obkolesené viacerými kruhmi pozostávajúcimi z kameňov. Oba najnápadnejšie kamenné kruhy sú pritom vonkajším kruhom z kamenných pilierov, na ktorých sú položené ďalšie kamene ako trámy. Rovnako ako aj vnútorná štruktúra v tvare podkovy z pôvodne piatich trilitov (po dva nosné kamene, na ktorých je položený krycí kameň – trám). 
Medzitým sa nachádzajú ďalšie štruktúry z menších kameňov a rôzne jamy v zemi. Ďalšie megality ako aj mohyly sa nachádzajú v bezprostrednej blízkosti.
Vznik tejto stavby sa dá hrubo rozdeliť do niekoľkých etáp. Skorá etapa stavby s kruhovitou kamennou „stenou“ a priehlbinou sa datuje do obdobia približne 3100 pred Kr. Nápadná megalitická štruktúra bola zhotovená medzi 2500 pred Kr. a 2000 pred Kr. Predpokladá sa, že toto miesto slúžilo ako obradné miesto. Je to postavené tak, aby pri východe a západe slnka svietilo rovno do stredu stavby. 
Ku tomuto miestu sa viaže veľa povestí. Najznámejšia povesť je ešte z čias kráľa Artuša. Podľa tejto povesti mal čarodejník Merlin za pomoci obra postaviť Stonehenge. Ten mu zostrojil tento obradný monument na čary aj liečenie.

</doc>
<doc id="83757" title="Arecibo Observatory" url="https://sk.wikipedia.org/wiki?curid=83757">
Arecibo Observatory

Arecibo Observatory alebo Observatórium Arecibo bolo rádioastronomické observatórium na ostrove Portoriko (-66°45,2'; +18°20,6'; 496 m). Nachádzalo sa asi 20 km na juhozápad od portorického mesta Arecibo. Bolo prevádzkované Cornellovou univerzitou v Ithake (USA) spoločne s nadáciou National Science Foundation.
Observatórium bolo známe najmä svojím parabolickým rádioteleskopom, ktorý bol od svojho vybudovania až do roku 2016 najväčším jednoaparátovým rádioteleskopom na svete. Priemer jeho paraboly bol 305 m. Preslávil sa napríklad ako prostriedok na objavenie prvého dvojhviezdneho pulzaru PSR 1913+16 (1974). Slúžil tiež ako zdroj dát projektu SETI@home. Bol umiestený v kráterovitom údolí pohoria Montanas Guarionex a bol nepohyblivý. Orientácia antény za zdrojom sa dala meniť až o 20° smerovaním dipólu v ohnisku rádioteleskopu vzdialenom 210 m od centra hliníkového zrkadla. V ohnisku bolo 12 dipólov na výskum na rozličných vlnových dĺžkach. Prvé pozorovania sa uskutočnili roku 1963 na metrových vlnách so zameraním najmä na ionosferický výskum a rádiolokáciu Mesiaca. Odvtedy bol povrch zrkadla zdokonalený a umožňoval pracovať aj v oblasti centimetrových vĺn pri rozlišovacej schopnosti niekoľkých oblúkových sekúnd. Najvýznamnejšie výsledky observatórium dosiahlo pri rádiolokácii Venuše, výskume rádiového žiarenia Jupitera, medzihviezdneho prostredia a zákrytoch rádiových zdrojov. Vo vzdialenosti 10 km od prístroja bol 30,5 m pohyblivý rádioteleskop, ktorý sa využíval v spojitosti s veľkým teleskopom ako súčasť rádiointerferometra. 
Po zemetrasení a narušení upevňovacích lán v novembri 2020 sa 1. decembra 2020 visiaca platforma zrútila na tanier. Pristúpilo sa ku kontrolovanej demontáži prístroja.

</doc>
<doc id="83765" title="John Dreyer" url="https://sk.wikipedia.org/wiki?curid=83765">
John Dreyer

John Louis Emil Dreyer (* 13. február 1852, Kodaň, Dánsko – † 14. september 1926, Oxford, Spojené kráľovstvo) bol dánsko-írsky astronóm.
Život.
Narodil sa ako Johan Ludvig Emil Dreyer v Kodani. V roku 1874 vo veku 22 rokov odcestoval za prácou do Írska a pracoval ako asistent Lawrenca Parsonsa (syna a nasledovníka Lorda Rosseho), ktorý postavil teleskop Leviathan of Parsonstown. V roku 1878 sa vydal do observatória Dunsink a v roku 1882 do observatória Armagh, kde pracoval ako riaditeľ do roku 1916.
Dielo.
Jeho najväčším životným dielom bolo zostavenie New General Catalogue (zoznamu objektov hlbokého vesmíru). Tento katalóg sa dodnes používa, tak isto aj dva jeho dodatky Index Catalogue.
Dreyer bol taktiež historikom astronómie. V roku 1890 publikoval biografiu Tycho de Brahe a neskôr v tom istom roku spravil pre tlač Tychove publikácie aj nezverejnenú korešpondenciu. Dielo o histórii astronómie History of the Planetary Systems from Thales to Kepler (1905) je stále poučným uvedením do tejto vedeckej disciplíny. V súčasnosti je vydávané pod názvom A History of Astronomy from Thales to Kepler.

</doc>
<doc id="83778" title="Mastiaci olej" url="https://sk.wikipedia.org/wiki?curid=83778">
Mastiaci olej

Mastiaci olej alebo mazací olej alebo olej na mastenie je olejovitá kvapalina, ktorá sa používa na mastenie vzájomne sa pohybujúcich súčiastok v rôznych zariadeniach. Patrí do skupiny tekutých mazív. 
Hlavnou úlohou mastiaceho oleja je:
Ďalšie úlohy mastiacich olejov sú: 
Rozdelenie mastiacich olejov.
Podľa zloženia sa mastiace oleje rozdeľujú na:
Využitie.
Mastiace oleje sa používajú v rôznych oblastiach. Pre každú z nich musia spĺňať špecifické kritériá. Najbežnešie členenie podľa oblastí využitia je:

</doc>
<doc id="83943" title="Martina Hrašnová" url="https://sk.wikipedia.org/wiki?curid=83943">
Martina Hrašnová

 
Martina Hrašnová (za slobodna "Danišová"), niekde uvádzaná ako Martina Danišová-Hrašnová, (* 21. marec 1983, Bratislava) je slovenská atlétka, venujúca sa hodu kladivom. Meria 177 cm a váži 84 kg. Trénuje ju Jozef Hanušovský a je členkou klubu VŠC Dukla Banská Bystrica. V roku 2009 vyhrala ocenenie Atlét roka ako prvá žena v ére samostatnosti. 
Dňa 16. mája 2009 na mítingu v Trnave prekonala svoj vlastný slovenský rekord z roku 2008 o 8 cm, na 76,90 m a je to 4. najlepší výkon histórie. Na MS v roku 2009 v Berlíne získala bronzovú medailu. Na ME v atletike v roku 2012 v Helsinkách získala striebornú medailu výkonom 73,34 m.
Zúčastnila sa OH v Pekingu kde obsadila 8. miesto. Na OH 2012 nepostúpila z kvalifikácie a celkovo obsadila 20. miesto.
Výkonnostný rast.
1999 - 58,61 m (Riga, Lotyšsko)
2000 - 61,62 m (Banská Bystrica, Slovensko)
2001 - 68,50 m (Kladno, Česko)
2002 - 68,22 m (Schwechat, Rakúsko)
2003 - 64,43 m (Ostrava, Česko)
2004 - kvôli pozitívnemu dopingovému testu nesúťažila 
2005 - 69,24 m (Ostrava, Česko)
2006 - 73,84 m (Trnava, Slovensko)
2007 - 69,22 m (Coolidge, USA)
2008 - 76,82 m (Reims, Francúzsko)
2009 - 76,90 m (Trnava, Slovensko)

</doc>
<doc id="84402" title="Voľby do Slovenskej národnej rady v roku 1990" url="https://sk.wikipedia.org/wiki?curid=84402">
Voľby do Slovenskej národnej rady v roku 1990

Voľby do Slovenskej národnej rady v roku 1990 sa konali súčasne s voľbami do Federálneho zhromaždenia v dňoch 8. júna – 9. júna 1990. 
Do voličských zoznamov bolo zapísaných 3 622 000 voličov, hlasy odovzdalo vyše 3 455 000 voličov (95,39 %), z toho bolo platných 3 377 726 hlasov (97,85 %).
Zo 16 kandidujúcich subjektov splnilo podmienky zaručujúce vstup do Slovenskej národnej rady 7 politických subjektov, pretože volebné kvórum pre tieto voľby predstavovalo 3 %. V druhom skrutíniu bolo prerozdelených až dvanásť mandátov.
Predvolebná kampaň.
Šlo o prvé slobodné voľby v krajine od roku 1946, komentátori označovali volebnú kampaň za amatérsku a nedomyslenú. Strany stavali kampaň na heslách na plagátoch a pozývali ľudí na volebné mítingy, avšak programovo si bolo mnohé strany veľmi podobné a v mesiacoch pred voľbami chýbali početnejšie predvolebné diskusie. Kandidovalo spolu 21 politických strán, no ich volebné programy boli takmer identické. Politológ Oskar Krejčí videl odlišnosti v rozsahu, jazyku a štýle avšak nie v hlavných programových tézach. Na Slovensku sa za favorita volieb považovalo KDH, za najväčší ideologický súboj sa považoval stret medzi VPN a KSČ. Program smerujúci k nezávislosti Slovenska od ČSFR mala SNS.
Prognostik Miloš Zeman odhadoval, že ak by Komunistická strana Československa získala vo voľbách 30 % hlasov, viedlo by to v priebehu dvoch rokov k zániku demokracie a opätovnému nastoleniu komunistického režimu.
Priebeh volieb.
Voľby sa začali v piatok 8. mája 1990 o 14:00. Väčšina voličov prišla odvoliť už v piatok. V sobotu boli volebné miestnosti otvorené od 7:00. Prvé odhady výsledkov sa objavili v televíznom programe "Ako sme volili" v sobotu o 14:30. Pri voľbách bolo prítomných tiež 80 zahraničných pozorovateľov, najväčšia časť z nich z Kongresu USA.
V novinách sa definitívne výsledky volieb objavili 12. júna 1990.
Vedenie Slovenskej národnej rady 9. obdobia.
Na ustanovujúcej schôdzi SNR 26. júna 1990 sa zišlo 147 zo 150 zvolených poslancov (z nich 1/5 pôsobila v SNR už v predchádzajúcom období), ktorí do rúk predsedu SNR Rudolfa Schustera zložili poslanecký sľub.
Za predsedu Slovenskej národnej rady bol v tajnom hlasovaní zvolený 
Za prvého podpredsedu SNR bol taktiež na 1. schôdzi SNR zvolený
a za podpredsedov SNR zvolili poslanci SNR
Členmi Predsedníctva SNR sa stali aj zvolení predsedovia výborov SNR:
Ďalšími členmi Predsedníctva SNR boli na 1. schôdzi SNR zvolení: 
Na 2. schôdzi SNR 29. júna 1990 bol za člena Predsedníctva SNR zvolený aj 
Po voľbách do SNR 29. júna podala demisiu vláda Milana Čiča a Predsedníctvo SNR na návrh Slovenskej rady VPN poverilo zostavením novej vlády SR Vladimíra Mečiara.
VPN, KDH a DS, disponujúce v SNR 86 mandátmi, utvorili vládnu koalíciu, SNS spolu s KSS a koalíciou Spolužitie-Maďarské kresťanskodemokratické hnutie zostali v opozícii. 
Predsedníctvo SNR vymenovalo novú vládu 27. júna 1990.
Pozri aj.
Voľby do Federálneho zhromaždenia v Česko-Slovensku v roku 1990

</doc>
<doc id="84660" title="Vehicle Assembly Building" url="https://sk.wikipedia.org/wiki?curid=84660">
Vehicle Assembly Building

Vehicle Assembly Building (skratka: VAB; do 3. februára 1965 známa pod názvom "Vertical Assembly Building") je raketová montážna hala nachádzajúca sa v Kennedyho vesmírnom stredisku na Floride. Objekt bol postavený v rokoch 1963 až 1966. Budova pôvodne slúžila na montáž rakiet Saturn V v rámci programu Apollo, potom na zmontovanie štartovacej zostavy raketoplánu ("Space Shuttle") a v súčasnosti slúži na montáž rakiet Space Launch System, od roku 2017 v rámci programu Artemis. VAB má tvar kvádra a obsahuje štyri hangáre.
Opis budovy.
VAB je obrovský montážny hangár, ktorý patrí k najväčším budovám na svete. Do roku 1974 to bola najvyššia stavba na Floride. Má pôdorys 158 × 218 metrov a jej výška je 160 metrov. Základy budovy siahajú až do hĺbky 49 metrov. Vďaka nim je VAB schopná odolať vetrom s rýchlosťou až /h. Silné vetry však nakláňajú budovu až o . Do základov musí byť zavádzaný elektrický prúd, aby vďaka presakujúcej slanej vode nezačala v kovových častiach samovoľne prebiehať elektrolýza. Celková hmotnosť ocele spotrebovanej pri stavbe je 90 tisíc ton. Koncom sedemdesiatych rokov bola budova vyzdobená vlajkou USA a v deväťdesiatych rokoch aj logom NASA s priemerom 25 metrov.
Vnútorný objem je 3,68 miliónov metrov kubických. Pracuje tu 125 ventilátorov, ktoré v budove každú hodinu vymenia všetok vzduch, čím zabraňujú jeho kondenzácii. Ďalej sa tu nachádza 141 žeriavov, dva s nosnosťou až 295 ton. Raketoplány opúšťajú halu dverami v tvare obráteného „T“, ktoré majú výšku 140 metrov.
Hoci táto budova bola postavená tak, aby odolávala hurikánom a tropickým búrkam, došlo už k niekoľkým poškodeniam. Najväčšie poškodenie utrpela v septembri 2004 počas hurikánu "Frances", ktorý odniesol približne 1 000 hliníkových panelov z plášťa (každý s rozmermi 3 × ). "Frances" prišiel len tri týždne po hurikáne "Charley", ktorý tiež spôsobil značné, aj keď menej vážne poškodenia. Odhadovaná škoda na budove bola asi 700 000 dolárov. 
V rokoch 2008 – 2009 sa pôvodne počítalo s využitím budovy na montáž rakiet Ares pre program Constellation. V roku 2010 však došlo k zrušeniu programu Constellation a prehodnoteniu americkej pilotovanej kozmonautiky. Po doslúžení raketoplánov v roku 2011 prebiehali v nasledujúcich rokoch úpravy časti budovy pre potreby rakiet Space Launch System. Vehicle Assembly Building v súčasnosti slúži na montáž rakiet Space Launch System, od roku 2017 v rámci programu Artemis, ktorého cieľom je návrat človeka na Mesiac.
Zmontovanie štartovacej zostavy raketoplánu.
Raketoplány sa sem premiestňovali z prípravných hangárov OPF. Zmontovali sa na mobilnej vypúšťacej plošine MLP. Najprv boli na plošine poskladané z jednotlivých segmentov motory Space Shuttle Solid Rocket Booster (SRB), po ich dokončení a kontrole bola medzi ne vložená nádrž Space Shuttle External Tank (ET). Nakoniec bol k zostave pripevnený družicový stupeň (orbiter). K samotnej rampe sa pripájal za pomoci rozmerného zariadenia Tail Service Mast (TSM) nachádzajúceho sa na MLP. TSM bolo vysoké 9,4 metra a tankovalo do raketoplánu kvapalný kyslík, vodík, zásobovalo ho dusíkom a héliom, elektrinou a viedli cezeň komunikačné linky. Za pomoci žeriavu bol orbiter zdvihnutý, prevrátený do vertikálnej polohy a zhora spustený k zostave, kde bol pripevnený k nádrži ET. Po zmontovaní celá zostava na plošine MLP opustila budovu a vydala sa na cestu k jednej z dvoch odpaľovacích rámp štartovacieho komplexu 39.

</doc>
<doc id="84703" title="Konštantín V. (Byzantská ríša)" url="https://sk.wikipedia.org/wiki?curid=84703">
Konštantín V. (Byzantská ríša)

Konštantín V. (varianty mena pozri v článku Konštantín V.;* 718 – † 14. september 775) bol byzantským cisárom v rokoch 741 až 775. Konštantín V. bol synom a nástupcom cisára Leva III.
Keď Konštantín v roku 742 na začiatku svojej vlády tiahol s armádou proti Arabom, napadol ho jeho švagor Artabasdas, dal vyhlásiť, že Konštantín padol v boji, sám nastúpil na trón v Konštantínopole a dal zrušiť edikty, ktoré zakazovali uctievanie obrazov. Zosadenému cisárovi sa však podarilo újsť do mesta Amorionu, kde zhromaždil vojská z anatolských them (vojenských dištriktov ríše) a s ich pomocou porazil Artabasda a obkľúčil Konštatínopol. V roku 743 bolo hlavné mesto znovu dobyté a Artabasdas bol so svojimi synmi oslepený. Vďačný cisár potom povolil svojim vojskám drancovať niekoľko dní Konštantínopol, čím si však jeho obyvateľov do smrti znepriatelil.
Themu Opsikion, ktorá podporovala Artabasda, dal rozdeliť a vytvoril tým v Malej Ázii novú themu Bukellarion. Potom, ako reorganizoval themy, vytvoril novú štruktúru, tzv. tagmy (žoldniermi tvorenú gardu), ktorá mala za cieľ zabrániť sprisahaniam. S reorganizovanou armádou dobyl v roku 751 späť časť Sýrie, zatiaľ čo v kalifáte prebiehala občianska vojna medzi Umájovcami a Abbásovcami. V roku 763 zvíťazil aj nad Bulharmi v bitke pri Anchiale.
Konštantín ešte viac ako jeho otec Lev III. presadzoval zákaz uctievania obrazov, pričom dal kruto prenasledovať aktívnych ikonodulov a mníchov, hoci historické pramene v tomto smere zrejme preháňajú. V roku 754 zvolal koncil do mesta Hieria (ktorý sa tiež nazýva „bezhlavý“, pretože sa na ňom nezúčastnil pápež ani konštantínopolský patriarcha) a prítomní boli len ikonoklastickí biskupi a kňazi. Bol to jeden z najmenších koncilov, počas ktorého vyhlásili uctievanie obrazov ako herézu. Tento krok síce vyriešil problém paulikiánov, väčšia časť ostatného obyvateľstva zvlášť v európskych častiach ríše ho však neprijala veľmi nadšene. V roku 766 dal zlynčovať istého ikonodulského pustovníka Stefanosa. Okrem toho označil za heretické a zakázal aj relikvie (okrem tých, ktoré pochádzali z Kristovho kríža) a modlitby k svätým.
Na obdobie jeho vlády spadá obrat pápeža k Frankom – menej asi ale z dôvodu cisárovej cirkevnej politiky, ako skôr kvôli neschopnosti Byzancie, hoci na západe ešte akokoľvek vojensky efektívnej, potom ako v roku 751 padla Ravenna do rúk Langobardov.
Konštantín zomrel počas jedného ťaženia proti Bulharom, čo ikonodulovia vysvetľovali ako boží trest. Začali potom rozširovať fámu o jeho krste a používať priezvisko „Kopronymos“. V deviatom storočí boli Konštantínove pozostatky vyzdvihnuté z hrobu, spálené a vhodené do mora.

</doc>
<doc id="84779" title="Radomka (slovenská rieka)" url="https://sk.wikipedia.org/wiki?curid=84779">
Radomka (slovenská rieka)

Radomka je riečka na severe východného Slovenska, na území okresu Svidník. Je to ľavostranný prítok Tople s dĺžkou , je tokom VI. rádu.
Prameň.
Pramení v Ondavskej vrchovine, na južnom úpätí Čiernej hory (), v nadmorskej výške približne 
Opis toku.
Najprv tečie na juh cez obec Rovné, sprava priberá prítok spod Bukovca (), preteká obcou Mlynárovce, kde sprava priberá Vlčinec. Za obcou sa dvakrát prudko stáča, z ľavej strany priberá Račí potok a tečie cez Beňadikovce.
Sprava ďalej priberá Košiarsky potok a na krátkom úseku tečie na juhovýchod. Preteká okrajom obce Šarišský Štiavnik a opäť mení smer toku na juh, pokračuje cez Radomu, kde priberá prítok zľava spod Bane (), a Okrúhle, kde priberá pravostranný prítok z oblasti Pastviska. Za obcou ďalej priberá pravostranný Valkovský potok a následne preteká okolo obce Soboš a cez susedné Matovce.
Pri osade Francovce priberá zľava Fijašský potok a veľkým oblúkom sa stáča najprv na západ a vzápätí na juhozápad. Následne preteká mestom Giraltovce, na jeho území sa vytvára niekoľko oblúkov, a stáča sa viac-menej na juh. Za mestom sa výraznejšie horizontálne vlní, stáča sa k juhozápadu a tečie okolo obce Mičakovce. V blízkosti obce sa vlieva do Tople.

</doc>
<doc id="84780" title="Blava" url="https://sk.wikipedia.org/wiki?curid=84780">
Blava

Blava je umelo upravený vodný tok na západnom Slovensku, v okrese Trnava. Je to pravostranný prítok Dudváhu s celkovou dĺžkou . Blava je nížinným typom vodného toku, napájaného krasovou vyvieračkou. V súčasnosti je názov „Blava“ neštandardizovaný, používajú sa názvy „Horná Blava“ (od prameňa po vtok do Horného Dudváhu) a „Dolná Blava“ (tok odčleňujúci sa z koryta Hornej Blavy a ústiaci do Dolného Dudváhu).
Horná Blava.
Pramení na území Malých Karpát, v neveľkej Dobrovodskej kotline, na okraji Dobrovodského krasu, prameňom Mariáš priamo na území obce Dobrá Voda, v nadmorskej výške približne Preteká spomenutou obcou, zľava priberá krátky prítok vytekajúci z vyvieračky v obci, tečie viac-menej juhovýchodným smerom a sprava priberá Hlavinu. Zľava ďalej priberá Jaseňový potok, opúšťa kotlinu a na území Malých Karpát priberá pravostrannú Planinku a tiež ľavostranný Dubnícky potok.
Potom vstupuje do Podunajskej pahorkatiny, do geomorfologického podcelku Trnavská pahorkatina, preteká cez Dechtice, oblúkom obteká sústavu Dechtických rybníkov a za obcou pokračuje viac juhojuhovýchodným smerom. Z pravej strany priberá Vrbovec, z ľavej strany Dechtický kanál a preteká cez Kátlovce, pričom výraznejšie rozširuje svoje koryto. Následne pokračuje cez rovinatú Trnavskú tabuľu, rozvetvuje sa na dve ramená, ktoré pokračujú súbežne, ľavé cez Radošovce a pravé cez Paderovce. Pravé rameno sa potom prudko stáča, sprava priberá Dubovský potok a vzápätí sa obe ramená spájajú. Horná Blava ďalej preteká okrajom obce Jaslovské Bohunice, kde sa opätovne vetví na dve ramená, ktoré sa však spájajú cca po (). Pokračuje cez obec Malženice a cez susedné Bučany, ktoré preteká veľkým oblúkom, stáča sa na východ, sprava sa oddeľuje koryto Dolnej Blavy, zľava vteká Vanigovský kanál a Horná Blava sa spája s Horným Dudváhom ().
Dolná Blava.
Dolná Blava sa oddeľuje z koryta Hornej Blavy juhovýchodne od centra Bučian, odtiaľ pokračuje ďalej na juhojuhozápad v blízkosti intravilánu obcí Brestovany (postupne katastrálne územia Malé Brestovany, Veľké Brestovany, Horné Lovčice) a Dolné Lovčice, kde sprava priberá kanál Raštún a následne z tej istej strany aj Krupský potok. Potom podteká diaľnicu D1. Ďalej ešte preteká v blízkosti obce Zavar a na katastrálnom území obce Križovany nad Dudváhom ústi do Dolného Dudváhu.

</doc>
<doc id="84815" title="Vladimír Brabec" url="https://sk.wikipedia.org/wiki?curid=84815">
Vladimír Brabec

Vladimír Brabec (* 15. máj 1934, Praha† 1. september 2017, Nová Ves pod Pleší) bol český herec a dabér.
Životopis.
K divadlu ho ťahalo už od detstva, spieval tiež v detskom zbore. Hneď po vojne hral v Pražskom divadle pro mládež Míly Mellanové – dnešný Akropolis (1946 – 1948, detské divadlo), v roku 1953 absolvoval DAMU u profesorov Nedbala, Krejči a Lukavského, v ročníku študoval napríklad s Petrom Haničincom, Vlastimilom Haškom, Josefem Zímou a Janou Štěpánkovou.
Brabec má so svojou ženou Naďou (vzali sa v apríli 1955) dcéru Helenu a syna Pavla, obe deti idú v otcových šľapajach. V roku 1980 získal titul zaslúžilý umelec a v roku 1998 v Přelouči dostal Cenu Františka Filipovského za celoživotné majstrovstvo v oblasti dabingu. Aj ako vyše sedemdesiatročný rád pracoval pred rozhlasovým a dabingovým mikrofónom, hosťoval tiež na divadelných scénach. Jeho veľkým koníčkom bolo lietanie lietadlom.
Tvorba.
Divadlo.
Po škole pôsobil v rokoch 1953 – 1954 v Moste a od roku 1959 dokonca v Národnom divadle. Hral v drámach, napríklad "Romeo a Júlia", "Skrotenie zlej ženy" alebo "Cyrano z Bergeracu", jeho priateľom sa stal napríklad Rudolf Hrušínský (chodili spolu tiež na pivo). Z Národného divadla odišiel v máji 1975, keď ho priamo pri predstavení Cyrana postihol infarkt (druhý dostal v septembri 2002 pri Národnom múzeu v Prahe. Stal sa členom hereckého súboru Filmového štúdia Barrandov, chýbali mu však diváci, a tak sa opäť vrátil na dosky Národného divadla, kde zotrval až do roku 1994, keď po nezhodách s vedením odišiel. Od tej doby je na voľnej nohe. Desať rokov napríklad hosťoval v Hudobnom divadle Karlín (napríklad muzikály "My Fair Lady", "Někdo to rád horké", "Zvonokosy" alebo "Anděl s ďáblem v těle"). V posledných rokoch účinkoval v muzikáloch pražského divadla Broadway "Kleopatra" a "Tři mušketýři".
Film.
Vo filme Brabec debutoval už v štrnástich rokoch, a to v Gajerovom snímku "Křížová trojka" (1948). Ešte počas štúdií dostal úlohy mladíkov vo filmoch "Revoluční rok 1848" (1949) a "Velké dobrodružství" (1952). Neskôr prišlo niekoľko malých úloh výsadkárov a vojakov ("Návštěva z oblak", "Vina Vladimíra Olmera", "Váhavý střelec", "Probuzení", "Ztracená stopa" a "Zářijové noci").
Film mu vcelku nedal žiadnu rolu, ktorá by sa vyrovnala jeho divadelným úloham – väčšinou to boli role nezodpovedajúce jeho nespornému talentu. Väčších rolí bolo vlastne len niekoľko: František Adam z Valdštejna vo filme "Poslední růže od Casanovy" (1966), ktorý sa dostane do sporu s prefíkaným grófom Casanovou (Felix le Breux). Potom dostal rolu osamelého výpravcu Kordy v detskom filme "Kapitán Korda" (1970), kancelára cisára Rudolfa II. v historickej komédii "Svatby pana Voka" (1970) a vojvodu z Orléansu v životopisnom filme "Tajemství veľkého vypravěče". V komediálnom žánri sa uplatnil napríklad ako bezcharakterný kráľ v oboch dieloch rozprávky "Z pekla štěstí". Vo filme už dostáva len malé role.
Televízia.
Väčšie uplatnenie Brabcovi priniesla televízia, napríklad v televíznych inscenáciách "Námořníci z Kotoru", "Vynes na horu svůj hrob" nebo "Nebezpečný člověk". Zaujímavá bola rola v inscenácii "Jestli jednou odejdu" (1985), kde si zahral starnúceho manžela, ktorý s deťmi využíva svoju ženu (Iva Janžurová) ako slúžku, tá sa nakoniec rozhodne odísť. Dobrý výkon tiež podal v inscenácii "Generál Eliáš" (1995).
Najväčšiu slávu získal v seriáloch. Hneď po prvom infarkte dostal titulnú a životnú rolu policajta a komunistu Jana Zemana v dnes už legendárnom, avšak kontroverznom seriáli "Tridsať prípadov majora Zemana" (1975 – 1980), čo mu prinieslo popularitu u mnohých divákov. Nepriehliadnuteľnou rolou bol rozvedený otec Richard Jokl v seriáli "My všichni školou povinní" (1984). K roli majora Zemana by sa mal ešte raz vrátiť, a to v pripravovanom filme "Major Zeman se vrací!", ktorého natáčanie sa však doposiaľ nezačalo. O majorovi Zemanovi napísal tiež knihu "Major Zeman – Jak to vidím dnes".
Dabing.
Samostatnú kapitolu v Brabcovej kariére tvorí český dabing. Dabing tvorí tretinu jeho životnej práce.

</doc>
<doc id="84826" title="Študentský domov Mladosť" url="https://sk.wikipedia.org/wiki?curid=84826">
Študentský domov Mladosť

Študentský domov Mladosť je vysokoškolský internát v Mlynskej doline v Bratislave patriaci medzi účelové zariadenia Slovenskej technickej univerzity v Bratislave.
Nachádza sa na ulici Staré grunty v blízkosti viacerých ďalších internátov patriacich Univerzite Komenského. Je súčasťou jedného z najväčších komplexov študentských internátov v Strednej Európe, v ktorom počas školského roka býva okolo 10 000 študentov, čo je porovnateľné s populáciou menšieho slovenského mesta, napríklad Stupavy.
ŠD Mladosť pozostáva z 16 výškových blokov (označených kódmi A1...A4, B1...B4, C1...C4, D1...D4). Bloky A/B so spojovacou budovou a bloky C/D so spojovacou budovou (v ktorej sa nachádzajú aj kancelárie vedenia ŠD a jedáleň (ktorá nie je v prevádzke)) tvoria dva nezávislé stavebné celky.
Každý blok má 8 poschodí, na každom poschodí sú 4 bunky a jedna kuchynka. Jedna bunka pozostáva z chodby, sociálnych zariadení a dvoch izieb. Jedna je jednolôžková (po rekonštrukcií dvojlôžková), jedna je trojlôžková. Existujú aj výnimky z tohto pravidla: existujú bunky kde je namiesto trojlôžkovej izby iba dvojlôžková, hlavne na bloku kde sú bežne ubytovaní študenti doktorantského štúdia. Prevažná časť kuchyniek je nezariadená a bez nábytku, alebo iba so základným nábytkom.
V priestoroch Mladosti sídli aj niekoľko agentúr sprostredkujúcich sezónne práce pre študentov, ako aj jediný vysokoškolský klub na Slovensku, Elam, ktorý navštevujú okrem študentov aj mladí ľudia z celej Bratislavy.
Na Mladosti takisto sídli v súčasnosti jediné študentské internetové rádio (IRŠ) v Bratislave – Radio TLIS.
Približne od ŠD Mladosť sa nachádza Fakulta elektrotechniky a informatiky a Fakulta informatiky a informačných technológií STU Bratislava na ulici Ilkovičova.
Momentálne (august 2020) je zrekonštruovaný celý blok B a prebieha rekonštrukcia časti bloku A3 a A4. Od septembra 2020 budú po rekonštrukcií dostupné bloky A1, A2 a D3, D4.
Dopravné spojenie.
K ŠD Mladosť sa dá dostať autobusmi MHD linkami (Cintorín Slávičie údolie &lt;&gt; Staré Mesto, Blumentál), (Cintorín Slávičie údolie &lt;&gt; Ostredky, Súhvezdná) a linkou (Cintorín Slávičie údolie &lt;&gt; Karlova Ves, Riviéra) (zastávka Nad internátmi). Na zastávke Riviéra (zastávka Molecova) možno využiť prestup na električky liniek a alebo autobus linky (Hlavná stanica &lt;&gt; Dlhé diely, Kuklovská).
Počas nočných hodín (00:1004:10), linky , a nepremávajú. Premáva iba nočná linka (Cintorín Slávičie údolie &lt;&gt; Hlavná stanica) v pravidelných hodinových intervaloch. Od zastávky Zochova obsluhuje zastávky rovnako ako linka .
Strojnícka fakulta, Stavebná fakulta, Fakulta architektúry a Fakulta chemickej a potravinárskej technológie STU Bratislava sú dostupné linkami alebo priamo zo zastávky Kollárovo námestie a opačným smerom (smer Cintorín Slávičie údolie) zo zastávky STU.
Do centra mesta je možné sa dostať zo zastávky Zochova. K nákupnému centru Eurovea treba využiť linku alebo s prestupom na zastávke Lafranconi na linku (Nové SND &lt;&gt; Opletalova, VW5) s výstupom na konečnej zastávke Nové SND.
Pre ubytovaných študentov, ktorí využívajú cestu vlakom možno cestovať na Hlavnú stanicu využitím linky alebo (zo zastávky Cintorín Slávičie údolie – vzdialená približne ) s prestupom na zastávke Zochova na autobus linky (Petržalka, Vyšehradská &lt;&gt; Hlavná stanica) alebo autobusom linky zo zastávky ZOO (vzdialená približne ).
Mimoriadna linka (Hlavná stanica -&gt; Cintorín Slávičie údolie) premáva iba v nedeľu alebo sviatok pred dňom školského vyučovania po príchodoch vlakov kategórií EC, EN, R, RR, medziregionálne REx a RJ v čase cca 16:0023:00. Táto linka má iba jedinú medzizastávku Lafranconi. Táto linka dokáže obslúžiť túto trasu za približne 13 minút a na prepravu sú využívané iba nízkopodlažné veľkokapacitné autobusy. Z dôvodu situácie s COVID-19 a letných prázdnin momentálne (august 2020) linka nepremáva až do odvolania.
V čase zvýšeného nároku na prepravu sú vypravované autobusy zvláštnej linky (Cintorín Slávičie údolie-&gt; Trnavské mýto) v ranných rodinách a (Trnavské mýto-&gt; Cintorín Slávičie údolie) v popoludňajších a podvečerných hodinách (hlavne pre potreby študentov UK).
Neďaleko ŠD Mladosť sa taktiež nachádza diaľnica D2 (Bratislava-&gt;Brno). Spojenie (Bratislava -&gt; Košice) je možné diaľnicou cez most Lafranconi.
Počas IV. etapy modernizácie Karloveskej radiály, nepremávali električky do Karlovej Vsi a Dúbravky. Linky a premávali len po zastávku Chatam Sófer. Z nábrežia do Karlovej Vsi a Dúbravky bola zabezpečená náhradná autobusová linka a . Linky a z dôvodu prestavby križovatky Molecova nepremávali. Linka zastavovala na pôvodnej zastávke za ČS Shell.
V súčasnosti (január 2021) je obnovená premávka na Molecovej. Linky a nepremávajú; linky a zastavujú na novovybudovanom nástupišti spolu s linkami , a . Pôvodné zastávky liniek , a sú označené ako „OBČASNÁ“. Linka nebola po ukončení prác obnovená (nahradená je zvýšeným intervalom liniek a ).

</doc>
<doc id="84840" title="Ján Kubiš" url="https://sk.wikipedia.org/wiki?curid=84840">
Ján Kubiš

Veľvyslanec Ing. Ján Kubiš (* 12. november 1952, Bratislava) je slovenský diplomat a politik. V rokoch 20062009 pôsobil vo funkcii ministra zahraničných vecí vo vláde Roberta Fica. V januári 2019 oznámil svoj záujem stať sa prezidentom Slovenska. 
Život.
Vysokoškolské štúdium na Moskovskom štátnom inštitúte medzinárodných vzťahov ukončil v roku 1976. Stal sa členom KSČ. Od roku 1976 do 1992 pracoval na Ministerstve zahraničných vecí ČSFR a v rokoch 19931994 pôsobil ako veľvyslanec a stály predstaviteľ Slovenskej republiky pri OSN a iných medzinárodných organizáciách. Medzi rokmi 19941998 pôsobil ako riaditeľ Centra OBSE pre prevenciu konfliktov. V rokoch 19992005 bol generálnym tajomníkom OBSE a od roku 2005 pôsobil v Bruseli ako osobitný predstaviteľ EÚ pre strednú Áziu.
V rokoch 20062009 pôsobil vo funkcii ministra zahraničných vecí vo vláde Roberta Fica. 
Od januára 2012 bol osobitným predstaviteľom generálneho tajomníka OSN pre Afganistan a šéfom Asistenčnej misie Spojených národov v Afganistane (UNAMA). V septembri 2014 Kubiša nahradil na čele misie Nicholas Haysom z Juhoafrickej republiky, ktorého do tejto funkcie vymenoval generálny tajomník OSN Pan Ki-mun.
V januári 2021 ho generálny tajomník OSN Guterres vymenoval za osobnitného vyslanca OSN pre Líbyu. Jeho predchodcom bol do marca 2020 Ghassan Salamé, zastupovala ho Stephanie Williams. Pôvodne mal funkciu zastávať bulharský diplomat Nikolaj Mladenov, ten však post odmietol.

</doc>
<doc id="84848" title="Marek Maďarič" url="https://sk.wikipedia.org/wiki?curid=84848">
Marek Maďarič

Mgr. Marek Maďarič (* 23. marec 1966, Bratislava) je slovenský scenárista, dramaturg a politik. Od 4. júla 2006 do 8. júla 2010 bol ministrom kultúry. Po voľbách v roku 2012 sa opäť stal ministrom kultúry SR. V marci 2016 bol vymenovaný do rovnakej funkcie v 3. vláde R. Fica. Po viacerých nezhodách dňa 25. 10. 2018 zo strany definitívne odišiel a v parlamente zostal pôsobiť ako nezávislý poslanec až do roku 2020.
Raný život, štúdium a rodina.
Narodil sa 23. marca 1966 v Bratislave. V rokoch 1984 až 1989 absolvoval štúdium filmovej a televíznej dramaturgie a scenáristiky na Filmovej a televíznej fakulte Vysokej školy múzických umení v Bratislave. Je ženatý, manželka Zuzana je lekárka. 
Ovláda anglický a francúzsky jazyk.
Umelecká kariéra.
V rokoch 1993 až 1996 pracoval ako nezávislý scenárista. Neskôr pôsobil v Slovenskej televízii ako dramaturg v redakcii literárno-dramatického vysielania. V rokoch 1996 až 1997 bol jej šéfredaktorom a zástupcom šéfredaktora. V rokoch 1999 až 2000 pracoval ako reklamný textár v reklamnej agentúre Istropolitana D´Arcy.
V rokoch 2002 až 2004 bol podpredsedom Rady Slovenskej televízie. Pripravil a realizoval viacero hraných filmov a inscenácií, rozhlasových hier aj divadelných predstavení pre Divadlo Andreja Bagara a Divadlo Astorka Korzo ’90.
Politická kariéra.
Marek Maďarič v roku 1988 vstúpil do Komunistickej strany Slovenska (KSS). Od roku 2002 pôsobil ako vedúci mediálneho a tlačového oddelenia strany SMER - sociálna demokracia. Podpredsedom strany bol od 30. septembra 2006. Oficiálne sa vzdal tejto funkcie na sneme strany v Martine 9. decembra 2017. Nahradil ho Richard Raši. Po vražde mladého novinára Jana Kuciaka a jeho priateľky Martiny sa Maďarič vzdal miesta ministra kultúry v marci 2018. 
Vo vláde Roberta Fica bol minister kultúry Slovenskej republiky. Po predchodcovi Rudolfovi Chmelovi bol prezidentom menovaný do funkcie 4. júla 2006.
Svoj poslanecký mandát si opätovne začal uplatňovať od 28. schôdze 13. marca 2018. Jeho náhradníčkou bola Mária Janíková.

</doc>
<doc id="84863" title="Prešovské jatky" url="https://sk.wikipedia.org/wiki?curid=84863">
Prešovské jatky

Prešovské jatky alebo Prešovský krvavý súd bol mimoriadny súd, ktorý odsúdil na smrť 24 mešťanov a zemanov z Prešova, okolia i vzdialenejších častí Uhorska. Všetkých obvinili z vykonštruovanej účasti na príprave nového sprisahania, počas vyšetrovania ich podrobili mučeniu a nakoniec krutým spôsobom popravili.
Predchádzajúce udalosti.
Tököliho povstanie namierené proti Habsburgovcom podporili aj mnohí občania Prešova. Lepšie vyzbrojené a početnejšie cisárske vojsko však pod vedením generála Schultza dosiahlo roku 1684 pri kopci zvanom "Šibeňa hura" dôležité víťazstvo. Obrancovia Prešova sa stiahli za mestské hradby a začali ho opevňovať. Vidiac beznádejnosť svojej situácie však pristúpili na kapitulačné podmienky, ktoré neboli vôbec potupné. Mestu zaručili jeho doterajšie výsady, ďalej osobnú i majetkovú nedotknuteľnosť mešťanov – amnestovala sa dokonca aj dovtedajšia nevernosť voči cisárovi a Thökölyho vojskám bol zaručený slobodný odchod z mesta. Po otvorení brán mesta však prestal generál Schultz rešpektovať podmienky kapitulácie.
Súd a popravy.
Plnú moc na zlikvidovanie vzbúrencov dostal generál Anton Caraffa. Do Prešova prišiel v januári 1687 z Neapola. Hneď dal zatvoriť všetky brány mesta. Nik už nemohol z mesta uniknúť. Na súdenie rebelov vytvoril osobitný tribunál, ktorého sa sám stal predsedom. 
Prvé rozsudky boli vynesené už 16. februára. Na ozrutnom drevenom lešení sa pripravilo 30 katov s dvojsečnými mečmi čakali na prvé obete. Prvým popraveným sa stal Žigmund Zimmermann, prešovský šľachtic a senátor. Naťahovanie na škripec z neho dostalo priznanie, pričom proti rozsudku smrti nič nezmohlo ani to, že sa zriekol svojej viery, ani prosby jeho manželky a jej zlaté náhrdelníky, ktoré posielala Caraffovej žene. 
Ďalším trpiteľom sa stal Andrej Keczer z Lipovca, pochádzajúci zo starej zemianskej rodiny, ktorý na stavovských zhromaždeniach bránil záujmy krajiny voči viedenskému dvoru. Jeho, podobne ako Zimmernanna, najprv mučili na škripci. Na popravisko ho museli priniesť na saniach, lebo nevládal stáť na nohách. Previnením sa mu stalo, že „posielaním a prijímaním listov od nepriateľa sa najviac previnil novým hriechom urážky Veličenstva“. Na lešení mu najprv mečom odťali ruku, ktorou listy písal, neskôr mu zoťali hlavu a rozštvrtené telo povešali na háky vedľa štyroch hradských ciest vedúcich do Šariša, Podhradíka, Levoče a Košíc. 
František Baranay, zeman a senátor Prešova, bol už v minulosti 4 roky uväznený v Košiciach pre svoje náboženské presvedčenie. Mučený bol tzv. španielskymi čižmami. Obvinený bol za to, že pri náboženských nepokojoch v Prešove pomáhal pri búraní Františkánskeho kláštora. Katom bol sťatý, neskôr mu rozštvrtili telo a rozviezli na štyri brány mesta, kde viseli na výstrahu ostatným občanom mesta. Na popravu sa s veľkou rozkošou pozerala aj Caraffova manželka. 
Ďalším popraveným bol udatnosťou široko-ďaleko známy Gabriel Pallasti, zeman z Krušoviec od Topoľčian, ktorý bojoval na strane Thökölyho. Po utíchnutí bojov sa utiahol na svoj majetok, tam ho však chytili cisárski dôstojníci a obvinili, že chystá proti panovníkovi vzburu. Nato ho podrobili mučeniu. Najprv mu dohola ostrihali vlasy, potom pod nechty nabili klince, akými sa podkúvali kone. Vykonali na ňom aj mučenie ohňom a tzv. taliansky spôsob mučenia. Ten spočíval vo vrážaní rozpálených drôtov do genitálií. Mučenie bolo tak hrozné, že sa priznal k veciam, ktoré boli vzápätí vyvrátené svedkami. Na popravisko ho doviezli takmer napoly upečeného. Sťali ho a hlava vyschla vedľa cesty vedúcej na Spiš, neďaleko hlavy Zimmermanna. 
Ostatky popravených kati po 6 týždňoch zabalili do plátna a zahrabali v záhradách na predmestí Prešova. Katove lešenie, na ktorom vypustilo dušu mnoho nevinných, strhli až v novembri 1688.

</doc>
<doc id="84876" title="Tarbosaurus" url="https://sk.wikipedia.org/wiki?curid=84876">
Tarbosaurus

Tarbosaurus bol veľmi veľký dravý dinosaurus blízko príbuzný rodu Tyrannosaurus. Známy je z dobrých pozostatkov ako dospelých, tak nedospelých jedincov. Žil pred približne 70 miliónmi rokov na území dnešného Mongolska. Jediný druh je Tarbosaurus bataar.
Opis.
Tarbosaurus bol typický vyspelý tyranosaurid – disponoval veľkou hlavou so silným žuvacím svaltsvom, krátkymi prednými končatinami, ktoré boli vybavené len dvoma prstami. Váha celého tela spočívala na silných zadných končatinách, kým prednú časť tela vyvažoval pomerne krátky svalnatý chvost. Na rozdiel od tyranosaura bol tarbosaurus o niečo ľahšie stavaný (čo možno súvisí s absenciou veľkých rohatých dinosaurov v kriedovej Ázii) a mal značne užšiu a menej masívnu lebku. 
Vo svojom okolí predstavoval najväčšieho dravca. Podobne ako tyranosaurus, zrejme ani tarbosaurus nebol dobrým bežcom. Napriek tomu bol rýchlejší než väčšina veľkých bylinožravých dinosaurov v okolí. Nemusel však byť výlučný lovec, keďže svojou silou ľahko odohnal menších predátorov od ich koristi. Medzi prípadnú korisť tarbosaura zrejme patrili najmä ornitopody z čeľade Hadrosauridae. 
Druhy.
Zvyčajne sa uvádza, že Tarbosaurus je známy z dvoch druhov – "Tarbosaurus efremovi" a "Tarbosaurus bataar". "T. efremovi" bol pomerne malý, 8 až 10 m. dlhý, zato však pomerne hojný. Jeho korisťou boli zrejme rovnako veľké hadrosauridy a sauropody. Druhý druh, "T. bataar", je tiež síce dobre známy, no vyskytoval sa zriedkavejšie. Pri svojej dĺžke, ktorá sa dosahovala v rozmedzí až 12 metrov si mohol trúfnuť aj na veľké hadrosauridy. Dnes však prevláda názor, že T. efremovi predstavuje len mladé jedince druhu T. bataar.
Druh tyranosaura?
Oddávna mnohí vedci považujú tarbosaura za tak podobného tyranosaurovi, že podľa nich predstavuje ďalší druh rodu Tyrannosaurus. Tento názor však nebol nikdy všeobecne prijatý. Nové štúdie (Harum a kol., 2003) dokonca naznačujú dve blízko príbuzné, ale paleogeograficky oddelené vetvy tyranosauridov, ktoré sa od seba odlišujú stavbou nozdier. Na jednej strane je ázijská vetva (Tarbosaurus a Alioramus), na druhej severoamerická (Tyrannosaurus a Daspletosaurus). 

</doc>
<doc id="84959" title="Lawrence Hargrave" url="https://sk.wikipedia.org/wiki?curid=84959">
Lawrence Hargrave

Lawrence Hargrave (* 29. január 1850, Londýn – † 6. júl 1915, Sydney) bol austrálsky letecký priekopník a astronóm. Vytvoril konštrukčné prvky dôležité pre úspešné vyriešenie problému lietania  – krabicový (komorový) drak, krídlo so zakriveným profilom a hrubou nábežnou hranu krídla.
Životopis.
Narodil sa v londýnskej časti Greenwich. V roku 1872 odišiel do Austrálie hľadať zlato, ale loď ktorou cestoval stroskotala pri pobreží Queenslandu. Po prieskume okolia Port Moresby (Papua-Nová Guinea) v polovici 70-tých rokov 19.storočia sa usadil v Sydney. Čoskoro sa stal členom Royal Society of New South Wells. V roku 1878 sa stal asistentom astronomického observatória v Sydney, kde ostal až do roku 1883 kedy odišiel na odpočinok a zvyšok života venoval riešeniu otázok spojených s lietaním.
Letectvo.
V priebehu 80-tych rokov a začiatkom 90-tych rokov 19. storočia Hargrave experimentoval so sedemnástimi jednoplošnými modelmi s rôznym pohonom (použil hodinový strojček, kaučukové zväzky, motor na stlačený vzduch, či parný stroj). Sedem modelov bolo poháňaných pohyblivými plôškami, 3 boli poháňané vrtuľou (vpredu aj vzadu). V roku 1898 skonštruoval novinku – rotačný motor s pohonom na stlačený vzduch, ktorý však ostal nepovšimnutý a znovu sa objavil až v roku 1908 vo Francúzsku (motor Gnome). V roku 1892 Hargrave objavil, že zakrivené nosné plochy prinášajú vyšší vztlak ako rovná nosná plocha. Pri skúškach nových drakov zistil že nárast vztlaku je dvojnásobný a drak s s dvoma samostatnými komorami s dvoma nosnými plochami nad sebou má najväčšiu stabilitu aj nosnosť.
Hargrave sa 12. novembra 1894 úspešne vzniesol približne do výšky na niekoľkých spojených krabicových drakoch. Nikdy však nemal k dispozícii, rovnako ako mnohí predchodcovia bratov Wrightovcov, dostatočne ľahký lietadlový motor pre potreby motorového letu s pilotom. Všetky experimenty sa konali na Stanwell Park Beach, kde sú veľmi dobré poveternostné podmienky a v súčasnosti je najznámejším miestom pre závesné lietanie a paragliding v Austrálii.
Počas života sa sa mu veľa uznania za jeho prácu nedostalo s výnimkou niekoľkých leteckých odborníkov. V deväťdesiatych rokoch napísal: 
Ku koncu aktívneho života sa snažil aby sa jeho modely a dokumentácia zachovali. Po opakovanom odmietnutí múzea v Sydney prevzalo jeho prácu Deutches Museum v Mníchove, kde však bola väčšina jeho modelov zničená pri spojeneckom nálete počas 2. svetovej vojny. Jeho práce sa však do Austrálie vrátili. Zbierka v Powerhouse Museum v Sydney obsahuje 23 krabicových modelov, drakov a niekoľko pokusných rotačných motorov, množstvo konštrukčných výkresov a korešpondencie.
Lawrence Hargrave zomrel v zabudnutí a širšej verejnosti ostala jeho práca neznáma. Stalo sa tak 6. júla 1915 krátko po tom ako sa dozvedel, že jeho syn Geoffrey zahynul vo vojne pri tureckom Gallipoli. Hovorí sa, že mu žiaľom puklo srdce.
Vplyv na vývoj letectva.
Svojou otvorenou komunikáciou s vedeckou komunitou po celom svete napomohol pokroku vo vývoji letectva. Pravidelne a dôkladne 
uverejňoval výsledky svojich pokusov. Je známe že bratia Wrightovci mali prístup k jeho prácam vďaka ročenkám vydávaných Jamesom Meansom a z Chanutovej práce "Progress in Flying Machines", ktorej časť venoval experimentom Lawrenca Hargravea. Priamy vplyv je badať v Európe. V roku 1906 vzlietol, ako prvý v Európe na lietadle ťažšom ako vzduch, Alberto Santos-Dumont na lietadle postavenom podľa Hargravevovho komorového draku. Keď Gabriel Voisin postavil prvé lietadlo dostupné na trhu založené na stabilnom systéme nosných plôch komorového draku podľa komorového draku Hargraveva, hovoril mu "Hargraves".
Jeden z najvýznamnejších leteckých odborníkov svojej doby, Francúz Octave Chanute o ňom napísal: 

</doc>
<doc id="84968" title="Mestská hromadná doprava" url="https://sk.wikipedia.org/wiki?curid=84968">
Mestská hromadná doprava

Mestská hromadná doprava je systém hromadnej prepravy cestujúcich v rozsahu urbanizovaného územia v rámci jednej obce, alebo mesta. 
Spravidla pozostáva z cestnej (autobusovej, trolejbusovej) alebo koľajovej (metro, električka, rýchlodráha, vlak) dopravy, najčastejšie z ich kombinácie. Koľajová doprava na základe podzemnej rýchlodráhy alebo povrchovej rýchlodrážnej električky obyčajne tvorí nosný systém dopravy.
MHD sa zvykne zavádzať v osídlených územiach, najčastejšie v mestách nad 20 000 obyvateľov a nevyhnutná je v mestách, v ktorých žije viac ako 40 000 obyvateľov.
Taktiež závisí:

</doc>
<doc id="84973" title="Číslo (matematika)" url="https://sk.wikipedia.org/wiki?curid=84973">
Číslo (matematika)

Číslo je matematický objekt, ktorý sa používa na počítanie, meranie a označovanie. Pôvodnými príkladmi čísel sú prirodzené čísla – 1, 2, 3, 4 atď. Aby sa s jednotlivými číslami dalo pracovať, musia byť označené symbolmi. Tieto symboly sa nazývajú "číslice" alebo "cifry"; napr. znak „5“ je číslica, ktorá reprezentuje číslo päť. Keďže je možné zapamätať si len obmedzené množstvo číslic, základné číslice sú usporiadané do číselných sústav, pomocou ktorých je možné vyjadriť akékoľvek číslo. Najpoužívanejšou číselnou sústavou je hindsko-arabská sústava, ktorá umožňuje zapísať akékoľvek číslo pomocou desiatich základných číslic (0, 1, 2, 3, 4, 5, 6, 7, 8 a 9). Okrem počítania a merania sa čísla používajú aj na označovanie a tvorenie kódov (napr. telefónne čísla, sériové čísla, čiarové kódy a pod.). V bežnej reči nebývajú pojmy "číslo" a "číslica" jasne odlíšené. 
V matematike bol pojem číslo počas storočí rozšírený o nulu, záporné čísla (-1, -2, -3 atď.), racionálne čísla (napr. 1/2, -2/3), reálne čísla (napr. π, odmocnina z dvoch) a komplexné čísla. Výpočty s číslami sa robia pomocou tzv. aritmetických operácií, z ktorých najbežnejšie sú sčítanie (8 + 2 = 10), odčítanie (8 - 2 = 6), násobenie (8 * 2 = 16), delenie (8 / 2 = 4) a umocňovanie (8 na druhú = 64). Časť matematiky, ktorá sa zaoberá aritmetickými operáciami, sa nazýva aritmetika. Časť matematiky, ktorá sa zaoberá vlastnosťami čísel, sa nazýva teória čísel. 
Okrem praktického využitia majú čísla aj kultúrny význam. Napr. v západnej kultúre býva číslo 13 považované za nešťastné (pozri napr. piatok trinásteho) alebo číslo „milión“ môže v prenesenom význame znamenať „veľmi veľa“ (napr. veta „Nevidel som ťa snáď milión rokov!“ znamená „Nevidel som ťa veľmi dlhú dobu.“). Pseudoveda, ktorá sa zaoberá údajným nadprirodzeným vplyvom čísel, sa nazýva numerológia. 

</doc>
<doc id="84982" title="Indian Heaven" url="https://sk.wikipedia.org/wiki?curid=84982">
Indian Heaven

Indian Heaven je názov menšieho vulkanického poľa, nachádzajúceho sa približne na polceste medzi sopkami Saint Helens a Adams vo Washingtone - USA, v pohorí Kaskádové vrchy.
Je tvorené siedmimi štítovými vulkánmi, z ktorých každá eruptovala len raz. Sopky sú usporiadané v smere sever ("Sawtooth Mountain") - juh ("Red Mountain"), s najvyšším vrcholom "Lemei Rock" (1 806 m). Prevládajúcimi horninami sú bazalty a bazaltické andezity, prevládajúcimi sopečnými útvarmi sú lávové prúdy a troskové kužele. Posledná aktivita bola stanovená rádiouhlíkovou metódou na rok 6250 pred Kr. ± 50 rokov.

</doc>
<doc id="84998" title="Slovenská socialistická republika" url="https://sk.wikipedia.org/wiki?curid=84998">
Slovenská socialistická republika

Slovenská socialistická republika (skratka SSR) bol oficiálny názov Slovenska od 1. januára 1969 do 1. marca 1990 v rámci federácie Československej socialistickej republiky. Hlavným mestom bola Bratislava.
Dejiny.
Po okupácii Česko-Slovenska vojskami armád Varšavskej zmluvy boli zabrzdené a neskôr zvrátené všetky demokratizačné reformy Pražskej jari, s výnimkou federalizácie republiky. Centralistické Česko-Slovensko bolo na základe ústavného zákona č. 143 z 28. októbra 1968 rozdelené na Českú socialistickú republiku a Slovenskú socialistickú republiku. Zákon nadobudol účinnosť od 1. januára 1969.
Boli vytvorené dva národné parlamenty - Česká národná rada a Slovenská národná rada a spoločný jednokomorový česko-slovenský parlament bol premenovaný z Národného zhromaždenia na Federálne zhromaždenie s dvoma komorami - Snemovňou ľudu a Snemovňu národov.
Počas procesu normalizácie bola federácia a z nej plynúca deľba moci medzi Českom, Slovenskom a federálnymi inštitúciami skôr de jure ako de facto, keďže moc bola sústredená v rukách Komunistickej strany Československa, spoločne s Komunistickou stranou Slovenska.
Ústavným zákonom Slovenskej národnej rady zo dňa 1. marca 1990 „O názve, štátnom znaku, štátnej vlajke, štátnej pečati a o štátnej hymne Slovenskej republiky“ sa potom názov zmenil na súčasný názov Slovenská republika.
Politika.
Legislatívnu moc v SSR mala Slovenská národná rada. Najvyšším orgánom výkonnej moci bola vláda Slovenskej socialistickej republiky na čele s predsedom vlády.

</doc>
<doc id="85013" title="Kladka" url="https://sk.wikipedia.org/wiki?curid=85013">
Kladka

Kladka je jednoduchý mechanizmus alebo stroj zložený z kolesa, ktoré má po obvode drážku, v ktorej sa pohybuje lano, príp. kábel. Rozlišujeme pevné a voľné kladky.
Pevná kladka.
Pevná kladka je kladka, ktorá je upevnená v osi otáčania. Lano prechádza cez kladku, na jednej strane je pripevnené bremeno a na druhej strane pôsobí sila (človek, stroj...).
Pevná kladka nezmenšuje silu potrebnú na zdvih bremena tak ako voľná kladka (rovnováha síl). Mení ale aspoň smer pôsobenia sily, napr. zdvíhanie bremena sa deje ťahaním lana smerom dole a nie hore.
Voľná kladka.
Voľná kladka je druh kladky, kde je jeden koniec lana pevne upevnený (votknutý) a na lane sa pohybuje koleso, na ktorého "osi" je zavesené bremeno, na druhý koniec lana pôsobí sila (človek, stroj ...).
Voľná kladka zmenší silu potrebnú na vytiahnutie bremena asi na polovicu. Aby bola voľná kladka pri zdvíhaní bremena v rovnováhe, musí na lano pôsobiť sila "polovičnej" veľkosti, ako je tiaž bremena a kladky. 
Nevýhodou voľnej kladky pri zdvíhaní bremena je, že je nutné zdvíhať aj samotnú kladku a pôsobiť smerom hore rovnako ako bez kladky. Toto sa dá odstrániť spojením voľnej a pevnej kladky do kladkostroja.
Použitie kladiek.
Najčastejším použitím kladiek v praxi je v kladkostroj. Vzniká spojením pevnej a voľnej kladky. Slúži na výrazné zmenšenie sily "F" potrebnej na zdvihnutie bremena (ale predĺži dráhu "s" vyťahovania bremena - v zmysle zachovania veľkosti vykonanej práce: W = Fs). 
Pri ideálnych podmienkach nepočítame s:
Vo všeobecnosti platí:
kde:&lt;br&gt;
kde:&lt;br&gt;

</doc>
<doc id="85027" title="Kyberpunk" url="https://sk.wikipedia.org/wiki?curid=85027">
Kyberpunk

Kyberpunk (angl. "cyberpunk") je odnož science fiction zameraná na informačné technológie, počítače a hlavne umelú inteligenciu. Obvykle ide o činnosť hakerov v undergroundovom prostredí v nepriaznivom kybernetickom svete, v ktorom vládnu drogy, mafie a zbohatlícke vrstvy zastúpené mamutími, nadnárodnými spoločnosťami. Kyberpunk často charakterizuje nihilistický nádych s dotykom japonskej kultúry a praobyčajný hrdina s neotesaným pohľadom na pretechnizovaný svet, väčšinou s kyberimplantátmi po tele a z času na čas ponorený v kyberpriestore. Kyberpunková literatúra na rozdiel od klasickej hardcore science fiction často uplatňuje zápletku v detektívnom duchu, a typickým rysom je aj textový záznam bláznivých akčných scén v duchu hollywoodskej filmovej produkcie.
Slovo "kyberpunk" vymyslel spisovateľ Bruce Bethke, ktorý napísal rovnomenný príbeh. Kyberpunk je odvodený od slov kybernetika (veda zaoberajúca sa nahradzovaním ľudských možností a pôsobnosti sebestačnými – počítačovo riadenými chodmi) a punk (hlučná alternatívna hudba, niekedy zvukovo nevyladená a zámerne kakofónna, niekedy naopak výrazne melodická, sprevádzajúca nihilistický módny a životny štýl). Význam slova sa však už objavil aj v rôznych prácach autorov štyridsiatych a päťdesiatych rokov, ktorí sa zaoberali štrukturalizáciou technologickej fikcie a odcudzením jedinca v hi-tech vykonštruovaných megalopoloch, napríklad Samuel R. Delanyho. Medzi predchodcov kyperpunku nepochybne patia tiež autori literárneho undergroundu – napríklad William S. Burroughs. Ale až William Gibson a jeho dielo Neuromancer špecifikovali hnutie a „zaobalili“ pučiacu kyberpunkovú kultúru z náhodného povedomia v potuchu a názor, ktorým význam kyberpunku pokryl. Ďalším neopomenuteľným základným kameňom kyberpunku je román Bruce Sterlinga Schismatrix.
Medzi kyberpunk tvoriacich jedincov patria napríklad Rudy Rucker, Bruce Sterling, John Shirley, William Gibson, Masamune Shirow a ďalší.
Kyperpunk trvalo zmenil tvár mainstreamovej science fiction literatúry a prispel k tomu, že zhruba od 90. rokov 20. storočia sa kyberpunkové postupy a súvisiace témy ako nanotechnológia a technologická singularita stali jej bežnou súčasťou. Medzi autorov, ktorí sa pohybujú medzi hranicami rôznych žánrov a sú silne ovplyvnení práve kyberpunkom, patria napríklad Neal Stephenson alebo Dan Simmons.

</doc>
<doc id="85052" title="Bash" url="https://sk.wikipedia.org/wiki?curid=85052">
Bash

Bash je unixový (Linux/Unix/BSD) príkazový shell interpreter naprogramovaný v rámci projektu GNU. Názov je akronym k názvu Bourne again shell – je založený na Bourne Shellu (bsh), čo bol najpoužívanejší unixový shell. Originálny BSH napísal Stephen Bourne v Bellových laboratóriách a Bash bol napísaný Brianom Foxom v roku 1987. 
Bash bol taktiež portovaný na operačný systém Microsoft Windows projektom Cygwin.
Bash sa snaží o širokú kompatibilitu, takže prevzal možnosti ovládania a vlastnosti aj z ďalších shellov ako sú napr. Korn shell a C shell (ksh a csh). Zaujímavou vlastnosťou je automatické rozpoznanie, pod ktorým menom bol spustený a prispôsobený syntaxe danému typu shellu.
Cieľom tvorcov je dosiahnuť 100 % kompatibilitu s implementáciou IEEE POSIX shellu a špecifikáciou nástrojov (tools specification) (IEEE Working Group 1003.2).
Bash však nie je len veľmi výkonným shellom, ale taktiež mocným skriptovacím jazykom. Podporuje prácu s premennými, cykly while, for, do, funkcie a mnoho ďalšieho.
Príklady, ktoré fungujú v Bash, ale nie v Bourn shell:
&lt;SyntaxHighlight lang="bash"&gt;for ((a=3; a&lt;7; a++)) do echo $a; done
a=3; let b=a+1; echo $b
&lt;/SyntaxHighlight&gt;
Príklady, ktoré sa majú odlišné správanie v Bash voči Bourn shell:
&lt;SyntaxHighlight lang="bash"&gt;
echo subor_{po,ut,str,piatok}.txt
&lt;/SyntaxHighlight&gt;
Tiež je v Bash možné vyhľadávať v histórií príkazov cez klávesovú skratku CTRL+r.

</doc>
<doc id="85093" title="Dargovský priesmyk" url="https://sk.wikipedia.org/wiki?curid=85093">
Dargovský priesmyk

Dargovský priesmyk () je priesmyk v hlavnom hrebeni centrálnej časti Slanských vrchov, oddeľuje podcelky Mošník na severe a Bogota na juhu.
Sedlo priesmyku sa nachádza na severovýchodnom úpätí vrchu Ploská () a je oblasťou prameňov Trnávky. 
Dejiny.
Od 9. decembra 1944 do noci zo 17. na 18. januára 1945 tu prebiehali ťažké boje medzi vojskami nemeckého Wehrmachtu (zväzky a útvary XXXXIX. horského zboru 1. tankovej armády generálplukovníka G. Heinriciho) a Červenou armádou (zväzky a útvary 1. gardovej armády generálplukovníka A.A. Grečka do januára 1945, od januára 1945 18. armády generálporučíka A.J. Gastiloviča). 
Prekonať Dargovský priesmyk sa Červenej armáde podarilo 18. januára 1945, keď nemecké vojská v dôsledku mohutnej sovietskej ofenzívy 1. ukrajinského frontu v Poľsku (Visliansko-Odrianska strategická operácia) a 4. ukrajinského frontu na Slovensku a v Poľsku (Západokarpatská strategická operácia), začali ustupovať na západ. Dňa 19. januára 1945 boli zväzkami 18. armády z juhu a juhovýchodu oslobodené Košice. 
Straty, ktoré v bojoch o Dargovský priesmyk utrpela Červená armáda, možno odhadovať na 4000-5000 padlých (4743 podľa hlásení z exhumácií), no ich presný počet je v súčasnosti predmetom výskumu. Straty Wehrmachtu boli s ohľadom na dobre vybudovanú obranu vo vertikálne členitom teréne niekoľkokrát nižšie. 
V sedle Dargovského priesmyku viedol v minulosti náučný chodník s expozíciou 85 mm protilietadlového kanóna vz. 44 S, skupinou umelo vytvorených zemných zrubov, panelom s nálezmi z Dargovského bojiska a plánovanými exponátmi techniky. Zanikol však prehradením jeho vyústenia na odstavnú plochu - parkovisko, v dôsledku odpredaja budovy reštaurácie do súkromných rúk. V roku 2008 bolo občianskym združením Outdoor klub Svidník odvezené aj torzo protilietadlového kanónu vz. 44 S, následne zrekonštruované a vystavené pri novovytvorenom náučnom chodníku v k.ú. obce Belejovce (okr. Svidník). V súčasnosti sa dargovský náučný chodník nachádza v dezolátnom stave, pričom sa počíta s likvidáciou zostávajúcich zemných zrubov (odporúčanie Vojenského múza Svidník v liste zo dňa 17.10.2002). V priestore odstavnej plochy - parkoviska, bezprostredne pri hlavnej ceste, sa nachádzajú exponáty pásovej obrnenej techniky (samohybné delo SU-100 a stredný tank T-34-85). Na informačnej tabuli si návštevník môže prečítať krátku informáciu o priebehu tunajších bojov.
Pamätník.
Samotný Pamätník víťazstva ležiaci južne od hlavnej cesty bol odhalený pri príležitosti 10. výročia bojov o Dargovský priesmyk. Jeho autorom je sochár Vojtech Löffler. Symbolizuje privítanie červenoarmejca východoslovenským ľudom, ktorý reprezentuje robotník a roľníčka. Do štátneho zoznamu kultúrnych pamiatok východoslovenského kraja bol zapísaný dňa 26.6.1963 pod názvom "Pamätník oslobodenia východného Slovenska sovietskou armádou, situovaný na hranici chotárov obcí Košický Klečenov a Dargov". Pôvodne bol umiestnený v tesnej blízkosti hlavnej cesty. Na súčasné miesto ho v súvislosti s výstavbou areálu premiestnili až v roku 1975. Už z pôvodného názvu pamätníka vyplýva, že bol odhalený na počesť nielen padlým sovietskym vojakom v Dargovskom priesmyku, ale celkovo padlým sovietskym vojakom na území východného Slovenska. Oficiálne tradovaný počet padlých 22 000, ktorým na pamiatku vznikol aj pridružený Ružový sad, je teda počet padlých sovietskych vojakov na území východného Slovenska, zodpovedajúci celkovému počtu pochovaných vojakov na cintorínoch Červenej armády v Michalovciach, Košiciach, Trebišove a Humennom. Pamätník sa netýka Karpatsko-duklianskej operácie, nakoľko tá má svoje vlastné pietne miesto s priľahlými hromadnými hrobmi vo Svidníku.
Východne od priesmyku je čerpacia stanica a rekreačné stredisko Biele Studničky. Severne od neho leží chatová osada a zaniknuté stredisko Borda-kúpele. Priamo v priesmyku sa nachádza aj horáreň Mochnáč, na ktorej mieste stála kedysi horáreň a poľovnícky zámoček.
Doprava.
Priesmykom vedie dôležitá cestná spojnica Košíc so Zemplínom, cesta I/19 ako súčasť medzinárodnej európskej trasy E50. V priestore priesmyku sa v budúcnosti predpokladá výstavba úseku diaľnice D1. Pri pamätníku je autobusová zastávka "Košický Klečenov, Ružový sad".
Turizmus.
Priesmykom prechádza červeno-značkovaný turistický chodník (súčasť medzinárodnej trasy E8) do Herlianskeho sedla a vychádza modro-značkovaný turistický chodník do rekreačného strediska Borda-kúpele. Obľúbenou turistickou atrakciou bola v minulosti Sieň bojovej slávy, ktorá je súčasťou dargovského areálu. V súčasnosti nie je z dôvodu reklamačného konania na stavebné úpravy a chýbajúcej expozície sprístupnená pre verejnosť. Sieň a areál je v správe Kultúrneho centra Abova - rozpočtovej organizácie Košického samosprávneho kraja.

</doc>
<doc id="85145" title="Dukliansky priesmyk" url="https://sk.wikipedia.org/wiki?curid=85145">
Dukliansky priesmyk

Dukliansky priesmyk (,V , ; ) je priesmyk (sedlo) v severnej časti Laboreckej vrchoviny nad obcou Vyšný Komárnik, medzi vrchom Kýčera (579,0 m n. m.) a Biely kopec (). Sedlom prebieha slovensko-poľská štátna hranica a je najnižšie položeným a najschodnejším horským priechodom Karpatského oblúka. 
Priesmykom vedie dôležitá cestná spojnica medzi Slovenskom a Poľskom, cesta I/21 a v jej trase vedená E 371 spájajúca Svidník s poľským mestom Dukla, podľa ktorého bol pomenovaný.
Taktiež je významnou križovatkou turistických chodníkov: červeno-značkovaná medzinárodná trasa E3 z Porubského sedla po štátnej hranici ďalej na východ, odtiaľto vychádza červeno-značená Cesta hrdinov SNP (súčasť medzinárodnej trasy E8) do obce Medvedie. Na poľskej strane sa pripájajú ďalšie dva turistické chodníky.
Dejiny.
Dukliansky priesmyk je známy z obdobia 2. svetovej vojny Karpatsko-duklianskou vojenskou operáciou, pri ktorej v období od 8. septembra 1944 do 27. októbra 1944 zahynulo tu asi 21 000 sovietskych a 1800 československých bojovníkov. Ranených bolo 88 000 vojakov. Celkové straty nemeckých vojsk vrátane ranených a nezvestných sa pohybovali medzi 50 000 - 70 000.
„Pamätník a cintorín príslušníkov 1. československého armádneho zboru“ je národnou kultúrnou pamiatkou, na cintoríne sú hroby s menami 1 265 padlých bojovníkov. Pod sedlom stojí kamenný pylón (výška 28 m) s monumentálnym súsoším „Vďaka matky sovietskemu vojakovi za oslobodenie“ a obradnou sieňou. Pred pamätníkom bola vysadená „Aleja hrdinov Dukly“. Priamo na štátnej hranici vztýčili na mieste bývalej „Pozorovateľne generála Ludvíka Svobodu“ 49 metrov vysokú vežu.
Od Duklianskeho priesmyku až po obec Krajná Poľana sa rozprestiera areál „Vojenského prírodného múzea na Dukle“ a „Pamätník pyrotechnikov“ (4 metre vysoký žulový kváder s rukami, symbolizuje ženistu zneškodňujúceho míny nastražené nacistami).
Pod priesmykom je veľké parkovisko, bufet a hotel.

</doc>
<doc id="85146" title="František Kašický" url="https://sk.wikipedia.org/wiki?curid=85146">
František Kašický

Mgr. František Kašický (* 18. november 1968, Gelnica) je slovenský vojak, politik a diplomat. Od 4. júla 2006 do 30. januára 2008 bol ministrom obrany SR v prvej vláde Roberta Fica. Následne pôsobil ako diplomat v službách Ministerstva zahraničných vecí a európskych záležitostí SR, okrem iného ako veľvyslanec Slovenska pri NATO a v Nórsku.
Životopis.
Vysokoškolské vzdelanie získal na Vysokej vojenskej pedagogickej škole v Bratislave. V rokoch 2001-2003 pracoval ako riaditeľ Kancelárie ministra obrany (MO) SR a riaditeľ komunikačného odboru. V rokoch 2003-2004 bol riaditeľom Vojenského obranného spravodajstva MO SR. Od roku 2004 pôsobil vo funkciách tajomníka Výboru NR SR pre obranu a bezpečnosť, Osobitného kontrolného výboru NR SR na kontrolu činnosti Národného bezpečnostného úradu a Výboru NR SR na kontrolu použitia informačno-technických prostriedkov. 
Po parlamentných voľbách v roku 2006 sa stal ministrom obrany vo vláde Roberta Fica. Z postu odstúpil 30. januára 2008 v súvislosti so spornými verejnými obstarávaniami ministerstva obrany. Vo funkcii ministra obrany ho nahradil dovtedajší štátny tajomník Jaroslav Baška. 
V rokoch 2008 až 2013 bol mimoriadny a splnomocnený veľvyslanec Slovenska pri Organizácii Severoatlantickej zmluvy (NATO), vedúci delegácie a stály predstaviteľ Slovenska pri Severoatlantickej rade - Brusel, Belgicko. Od 18. apríla 2013 pôsobil ako mimoriadny a splnomocnený veľvyslanec Slovenska v Nórsku.
V septembri 2017 ukončil pôsobenie na poste veľvyslanca v Osle. V súčasnosti pracuje na Ministerstve zahraničných vecí ako veľvyslanec s osobitným poslaním pre granty Finančného mechanizmu Európskeho hospodárskeho priestoru, Nórskeho finančného mechanizmu a Švajčiarskeho finančného mechanizmu.
František Kašický je ženatý a má dve deti. Hovorí po anglicky (aktívne) a rusky (pasívne).

</doc>
<doc id="85148" title="Ivan Valentovič" url="https://sk.wikipedia.org/wiki?curid=85148">
Ivan Valentovič

MUDr. Ivan Valentovič (* 15. apríl 1954, Trnava) je slovenský lekár, politik. V rokoch 2006 až 2008 bol ministrom zdravotníctva.
Život.
Po absolvovaní Lekárskej fakulty Univerzity Komenského v Bratislave nastúpil v roku 1980 na Kliniku telovýchovného lekárstva Fakultnej nemocnice v Bratislave, kde pôsobil ako sekundárny lekár. V roku 1986 nastúpil na ministerstvo zdravotníctva, kde pracoval najskôr ako odborný referent, neskôr ako vedúci oddelenia organizácie a riadenia zdravotníctva. V rokoch 1992 až 1994 pracoval v Národnej poisťovni na pozícii námestníka riaditeľky.
Počas lekárskej praxe dosiahol atestácie z vnútorného lekárstva, fyziatrie, liečebnej rehabilitácie, balneológie, sociálneho lekárstva a organizácie zdravotníctva. Absolvoval deväťmesačný kurz Svetovej zdravotníckej organizácie pre riadiacich pracovníkov v zdravotníctve a študijné pobyty v Indianopolise a Fort Worth v Spojených štátoch, v Drážďanoch v Nemecku a školenie na CMC Graduate School of Bussines Čelákovice v Česku.
V rokoch 1994 až 1998 pracoval vo Vzájomnej životnej poisťovni najprv ako riaditeľ sekcie poistenia, v roku 1997 postúpil do funkcie riaditeľa zdravotnej poisťovne. Od roku 1998 pôsobil v zdravotnej poisťovni Apollo, kde pracoval ako námestník generálneho riaditeľa. Odtiaľ v roku 2004 prešiel do Spoločnej zdravotnej poisťovne, kde usadol do kresla generálneho riaditeľa, neskôr predsedu predstavenstva.
Politická činnosť.
Po parlamentných voľbách v roku 2006 ho predseda vlády nominoval do pozície ministra zdravotníctva. Z funkcie odstúpil na vlastnú žiadosť 3. júna 2008 z osobných dôvodov, vystriedal ho Richard Raši. Na návrh vlády bol v júni 2008 menovaný za predsedu Dozornej rady Úradu pre dohľad nad zdravotnou starostlivosťou. 

</doc>
<doc id="85149" title="Miroslav Jureňa" url="https://sk.wikipedia.org/wiki?curid=85149">
Miroslav Jureňa

Ing. Miroslav Jureňa (* 17. jún 1954, Skalica) je slovenský podnikateľ v poľnohospodárstve a politik. Od júla 2006 do novembra 2007 bol minister pôdohospodárstva Slovenska. Bol tiež podpredsedom strany ĽS-HZDS.
Životopis.
Jureňa v roku 1977 absolvoval Vysokú školu poľnohospodársku v Nitre. V rokoch 1977–1990 hlavným ekonómom jednotného roľníckeho družstva v Gbeloch. Bol členom KSČ. Po nežnej revolúcií 1989 začal od roku 1991 v poľnohospodárstve podnikať. Pôsobil vo výkonných riadiacich pozíciách a tiež ako člen orgánov obchodných spoločností. Vo svojej praxi sa venoval problematike pôdohospodárstva a vidieka.
Politická kariéra.
Bol poslancom mestského zastupiteľstva v Gbeloch.
Jureňa bol ministrom pôdohospodárstva a rozvoja vidieka SR v prvej vláde Roberta Fica. V novembri 2007 bol prinútený odstúpiť z funkcie ministra po škandále so sporným prevodom pozemkov na Slovenskom pozemkovom fonde. Rozlúčkovú tlačovú konferenciu usporiadal v kravíne vo Vajnoroch, kde obvinil premiéra Fica zo zaujatosti a uviedol, že zodpovednosť za dianie v SPF nesie hlavne strana SMER-SD.
Externé odkazy.
Miroslav Jurena - of. web
http://www.sme.sk/c/5979193/jurena-mieri-do-sns-clenstva-v-hzds-sa-uz-vzdal.html

</doc>
<doc id="85151" title="Viera Tomanová" url="https://sk.wikipedia.org/wiki?curid=85151">
Viera Tomanová

Ing. Viera Tomanová, PhD. (* 5. február 1948, Bratislava) je slovenská politička a vysokoškolská pedagogička. V rokoch 2006 až 2010 bola ministerkou práce, sociálnych vecí a rodiny.
Život.
Vysokoškolské vzdelanie získala na Vysokej škole ekonomickej v Bratislave v roku 1972. V roku 2005 úspešne obhájila dizertačnú prácu v odbore sociálna práca na Vysokej škole zdravotníctva a sociálnej práce sv. Alžbety v Bratislave a získala titul PhD. Bola členkou KSČ. Už pred Nežnou revolúciou v roku 1988 nastúpila na na Ministerstvo práce, sociálnych vecí a rodiny SR. Až do roku 2003 postupne zastávala viacero pozícií: hlavný štátny radca, riaditeľka odboru sociálnych služieb a tiež pracovala ako poradkyňa ministra práce a sociálnych vecí Petra Magvašiho.
Od roku 1994 prednášala na niekoľkých slovenských univerzitách a vysokých školách: najprv na Katedre sociálnej práce Univerzity Komenského a Fakulte zdravotníctva a sociálnej práce Trnavskej univerzity, od roku 2003 na Vysokej škole zdravotníctva a sociálnej práce sv. Alžbety.
Riadila Domov dôchodcov v Dúbravke v Bratislave a neskôr Domov sociálnych služieb vo Veľkom Bieli. Zastávala aj manažérsky post v organizácii Privilégium.
Politická činnosť.
V rokoch 2006 až 2010 bola ministerkou práce, sociálnych vecí a rodiny vo vláde Roberta Fica. V roku 2010 bola zvolená za poslankyňu NR SR. Počas pôsobenia vo funkcii ministerky sa s jej menom spájalo viacero káuz a čelila i odvolávaniu zo svojho postu. Za poslankyňu NR SR bola zvolená aj po predčasných voľbách v roku 2012. Vo funkcii pôsobila do decembra 2015, kedy ju parlament zvolil do funkcie komisárky pre deti.
Kauza zneužitie služobného auta.
V apríli 2007 si ministerka nechala poslať do Lisabonu prázdnu limuzínu so šoférom, hoci sama sa do Portugalska dopravila letecky. Za plytvanie verejnými financiami kritizovali ministerku predstavitelia koalície aj opozície. V novembri 2007 povýšila Tomanová svojho šoféra na riaditeľa odboru kontroly a monitoringu, hoci nemal žiadne skúsenosti s eurofondmi.
Kauza Privilégium.
Ministerka Tomanová pridelila roku 2006 dotáciu neziskovej organizácii Privilégium, v ktorej predtým pracovala ako manažérka. Dotácia vo výške 1,5 milióna korún bola organizácii udelená napriek tomu, že mala dlhy voči Sociálnej poisťovni vo výške 17 miliónov korún, čo je v rozpore s pravidlami pre udelenie dotácie. Pre podozrenia z klientelizmu čelila ministerka 4. septembra 2007 odvolávaniu zo svojej funkcie, ktoré bolo neúspešné.
Kauza sociálne podniky.
Roku 2008 poskytlo ministerstvo práce dotácie z Európskeho sociálneho fondu ôsmim sociálnym podnikom. Ministerka bola obvinená z klientelizmu, pretože sa vyskytli podozrenia, že za podnikmi stoja predstavitelia strany SMER-SD, napríklad Jana Vaľová. Pre podozrenia, že poskytovanie a nakladanie s dotáciami porušilo pravidlá, boli viaceré sociálne podniky kontrolované Európskou komisiou a Úradom pre verejné obstarávanie. V súčasnosti zostali v prevádzke len štyri z pôvodných ôsmich podnikov.
Komisárka pre deti.
Parlament v decembri 2015 zvolil Vieru Tomanovú za komisárku pre deti po tom, čo vytvorenie tohto úradu už 14 rokov žiadal Výbor OSN pre práva detí. Ten upozornil, že komisár musí byť skutočne nezávislý, čiže nemá byť viazaný na žiadnu politickú stranu. V. Tomanovú ako členku strany nominovala vláda SMER-SD. Po zvolení za komisárku si Viera Tomanová nechala dočasne pozastaviť členstvo v strane SMER-SD. Výbor Organizácie Spojených národov pre práva detí vyjadril znepokojenie nad komisárkou pre deti Vierou Tomanovou. Poukázal na jej politickú minulosť a hovoril o tom, že vláda nedbá na to, aby nezávislé inštitúcie boli naozaj nezávislé. Vyjadrenia sú obsahom monitoringu, ktorý robil výbor o Slovensku za rok 2016. Výbor napríklad odporúča vyšetriť pochybnosti okolo súčasného detského komisára, napríklad v súvislosti s detským domovom Peto Tomanovej dcéry. Ďalej by podľa výboru bolo potrebné zabezpečiť do budúcna nepolitickú voľbu detského komisára a tiež systém kontroly jeho činnosti.
Medzi pochybnosti o Tomanovej práci patrí robenie reklamy advokátovi obvinenom z korupcie, nešetrné narábanie s prostriedkami svojho úradu či nezverejňovanie zmlúv úradom.
Funkčné obdobie prvého komisára pre deti bolo stanovené na sedem rokov, do decembra 2021. V júli 2020 však poslanci schválili novelu podľa ktorej by komisárku mohli odvolať po prušení zákona alebo ak "„koná spôsobom, ktorý vzbudzuje dôvodné pochybnosti o nezávislosti a nestrannosti pri výkone funkcie komisára“". Zákon neplatí retrospektívne. Jeho navrhovateľmi boli Vladimíra Marcinková (Za ľudí) a Ondrej Dostál (SaS/OKS).

</doc>
<doc id="85157" title="Bill Cosby" url="https://sk.wikipedia.org/wiki?curid=85157">
Bill Cosby

Bill Cosby (* 12. júl 1937, Philadelphia, Pensylvánia) je americký herec, komik a televízny producent.
Patrí medzi najuznávanejších a najpopulárnejších zabávačov v Amerike. Medzi jeho najznámejšie roly patria úloha Cliffa Huxtablea v situačnej komédii "Šou Billa Cosbyho" a úloha Alexandra Scotta v dobrodružnom seriáli "Ja Špión".
Od roku 1964 je ženatý s Camille O. Cosby, s ktorou má päť detí: dcéry Eriku Ranee, Erinn Chalene, Ensu Camille, Evin Harrah a syna Ennis William (zastrelený roku 1997).
Billa Cosbyho dostala po dlhej dobe do širšieho povedomia kontroverzia, ktorá začala v roku 2014, ohľadom obvinení zo sexuálnych násilí, ktorých sa mal komik dopustiť od 60. rokov minulého storočia, až do roku 2008. Cosby si momentálne odpykáva trest 3-10 rokov odňatia slobody vo väzení.

</doc>
<doc id="85177" title="Veľký Kamenec (hrad)" url="https://sk.wikipedia.org/wiki?curid=85177">
Veľký Kamenec (hrad)

Veľký Kamenec sú zrúcaniny hradu, ktoré sa nachádzajú pri rovnomennej obci Veľký Kamenec, ležiacej v najjužnejšej časti Východoslovenskej nížiny v Bodrockej rovine 14 km na juhozápad od Kráľovského Chlmca.
Dejiny.
Hrad postavili v 13.storočí po mongolskom ("tatárskom") vpáde. V roku 1283 došlo k výmene majetkov medzi synom Lóranta a rodinou Mičbánovcov. V roku 1438 sa spomína hrad, ktorý mal vežu. Potom ho v roku 1451 dobyl Ján Jiskra a podnikal z neho výpady do blízkeho i vzdialenejšieho okolia. Keď v r. 1458 obsadilo hrad kráľovské vojsko, podpísali na tomto hrade mierovú zmluvu medzi Jánom Jiskrom a Jánom Hunyadym. Pravdepodobne v dôsledku týchto udalostí koncom 15. storočia vykonali Soósovci na hrade veľké opravy a vybudovali veľké opevnenie. V 17. storočí, keď sa vtedajší majiteľ Juraj Soós aktívne zúčastnil Vesselényiho povstania, cisárske vojsko v r. 1672 hrad zbúralo.
Exteriér.
Pôvodné jadro hradu – veža a obvodové opevnenie – stálo na najvyššom vrchole hradného kopca. Súčasťou stredovekého hradu bola pravdepodobne aj cisterna na nádvorí. Dnešný takmer trojuholníkový pôdorys hradu s oblými a polygonálnymi baštami situovanými na nárožiach vznikol pri prestavbe v 15. storočí, kedy bol hrad opevnený. Súčasťou areálu je aj valové opevnenie a múry siahajúce až po kostol pod hradom, ktorý mohol byť jeho časťou.
Súčasný stav.
Z hradu sa zachovalo niekoľko múrov – nárožná polygonálna bašta a značne zničená okrúhla delová bašta. Na polygonálnej bašte s priľahlým múrom sa zachovali delové strieľne a otvory okien. Na mieste, kde bolo nádvorie, je do kameňa vysekaná cisterna, ešte dnes dosť zreteľne rozpoznateľná.

</doc>
<doc id="85218" title="Ladomirka" url="https://sk.wikipedia.org/wiki?curid=85218">
Ladomirka

Ladomirka je riečka na severovýchodnom Slovensku, v okrese Svidník. Je to ľavostranný prítok Ondavy s dĺžkou .
Prameň.
Pramení v severozápadnej časti Laboreckej vrchoviny, priamo pod Duklianskym priesmykom (), v nadmorskej výške cca , na území CHKO Východné Karpaty.
Opis toku.
Najprv tečie na juh cez Vyšný Komárnik, kde priberá krátky ľavostranný prítok z Doliny, pokračuje územím Vojenského prírodného múzea na Dukle, priberá prítok z Dlhonca zľava a preteká obcou Nižný Komárnik. Za ňou priberá prvý významný prítok, ľavostrannú Šivarnú a napája malú vodnú nádrž.
Ďalej preteká cez Krajnú Poľanu, tu zľava priberá Bodružalík a na krátkom úseku tečie západným smerom. Sprava priberá Hluboký potok, vstupuje do Ondavskej vrchoviny a stáča sa na juhozápad. Preteká okrajom obce Hunkovce, sprava priberá Hrišov potok (), následne vytvára väčšiu sihoť a rozširuje svoje koryto.
Zľava potom priberá prítok pretekajúci obcou Krajné Čierno, z tej istej strany potom prítok zo Zemianskej doliny a preteká okrajom Ladomirovej. Najprv priberá zľava prítok spod Pacutovej () a za obcou opäť zľava Vagrinčík, ktorý sa do Ladomirky vlieva dvoma ramenami a následne vytvára väčšiu sihoť. 
Na krátkom úseku zase tečie na západ, vytvára niekoľko zákrut a ďalšiu väčšiu sihoť. Sprava priberá najvýznamnejší prítok, Kapišovku () a stáča sa na juhozápad. Preteká územím mesta Svidník a južne od centra ústi do Ondavy.

</doc>
<doc id="85260" title="Tatári (etnikum)" url="https://sk.wikipedia.org/wiki?curid=85260">
Tatári (etnikum)

Tatári sú:
Pojem sa začal v Európe používať od čias mongolských nájazdov (vtedy nazývaných „tatárske“) do Európy a Ázie v prvej polovici 13. storočia (na Slovensku 1241/42, pozri Mongolský vpád do Uhorska). V novoveku a do začiatku 20. storočia (často aj dnes) sa pojem Tatári používal rôzne voľne na označenie prakticky akýchkoľvek moslimov v Rusku a okolí, alebo pre kmene vo východnom Rusku a podobne.
Hovoria pôvodne tatárskym jazykom, ktorý patrí do rodiny turkických jazykov. Veriaci spomedzi nich sú prevažne moslimovia - sunniti.
Tatári v dnešnom Rusku.
V roku 1992 v Tatársku žilo asi 1 765 000 etnických Tatárov. V Rusku žijú aj v Baškirsku, Marijskej republike, Mordviansku, Udmurtsku, Čuvašsku, Nižnonovgorodskej, Kirovskej a Penzianskej oblasti. Tatári si tiež hovoria niektorí obyvatelia Sibíri a Krymu (Krymskí Tatári - asi 272 000, obývajú hlavne Krymskú a Chersonskú oblasť na Ukrajine). Celkovo v Ruskej federácii roku 1992 žilo asi 5,52 miliónov Tatárov. 
Tatári vo svete.
Celkovo ich je na svete asi 6,71 milióna, žijú na Ukrajine, v Poľsku, Bulharsku, Číne, Kazachstane, Mongolsku, Rumunsku a Turecku.

</doc>
<doc id="85415" title="Konštantín VII." url="https://sk.wikipedia.org/wiki?curid=85415">
Konštantín VII.

Konštantín VII. Porfyrogenet (po grécky "Porfyrogennétos" = "„v purpure zrodený“") (18. máj 905 – † 9. november 959) bol oficiálne byzantským cisárom v rokoch 913–959. Bol grécko-arménskeho pôvodu. Učený cisár sa však viac venoval literárnej činnosti ako vládnutiu. Zo začiatku za neho vládla regentská rada na čele s patriarchom Nikolaom Mystikom a v rokoch 920–944 jeho spolucisár a svokor Roman I. Lakapenos. Až po jeho smrti sa Konštantín sám ujal vládnych úloh. 
Literárna činnosť.
Konštantín VII. Porfyrogennetos sa stal vedúcou osobnosťou vzdelancov, ktorí sa venovali encyklopedickým prácam. To znamená, že robili rozsiahlu excerpčnú činnosť, aby zhromaždili z dovtedy napísaných diel súhrn poznatkov potrebných na výkon intelektuálnych povolaní aj vládnej praxe. Inicioval zachytenie výpiskov z gréckych historikov, od Herodota až po jeho dobu. Z týchto výpiskov zostavili 53 encyklopédií (zachovalo sa len niekoľko v neúplnej podobe). Mali prinášať poučenie politikom v oblasti štátnej správy, vojenstva a podobne. (boli to napr. "Výpisky O posolstvách", "O nástrahách" atď.) Zostavované boli aj odborné encyklopédie, napríklad poľnohospodárska "Geóponika" zahrnula poznatky od antiky až po súčasnosť (poľnohospodárstvo považoval cisár okrem vojenstva a cirkvi za veľmi dôležité pre chod štátu).
Konštantín osobne napísal niekoľko spisov, ktorých základom boli jeho osobné skúsenosti a encyklopedická štúdia. Patrí medzi ne oslavný životopis jeho deda Basileia I., dielo "O ceremóniách" a práce "K synovi Romanovi", známa pod latinským názvom "De administrando imperio". Práca o ceremóniách mala slúžiť na riadnu správu ríše – podľa cisára zárukou jej stability bolo zachovávanie starých ceremónií. Myšlienka, že zachovanie tradícií prispeje k veľkosti ríše a jej riadnej správe, bola živá až do 19. storočia. "De administrando imperio" obsahuje správy o krajinách a národoch susediacich s Byzanciou. Vychádza z tajných archívnych dokumentov a správ cisárskych vyzvedačov a predstavuje praktickú encyklopédiu zahraničnej politiky. Obsahuje napríklad správy o „Veľkej“ Morave, povesť o troch synoch kniežaťa Svätopluka a iné. Vnútropolitické pomery chcel cisár zachytiť v diele "O themach", ktoré však zostalo vo fáze výpiskov. 

</doc>
<doc id="85579" title="Perla Bžochová" url="https://sk.wikipedia.org/wiki?curid=85579">
Perla Bžochová

Perla Bžochová (* 18. november 1935, Košice – † 6. január 1999, Bratislava) bola slovenská prekladateľka a dlhoročná redaktorka vydavateľstva Slovenský spisovateľ.
V roku 1953 zmaturovala na gymnáziu v Žiline. Vysokoškolské štúdium absolvovala v rokoch 1953 – 1958 na Filozofickej fakulte Univerzity Komenského v Bratislave v odbore nemčina a slovenčina. Od roku 1958 pracovala vo vydavateľstve Slovenský spisovateľ ako redaktorka prekladovej literatúry.
Bola významnou prekladateľkou hlavne z nemčiny. Za svojho života preložila viac ako 50 diel najrenomovanejších nemecky píšucich autorov. Sústredila sa najmä na preklady významných autorov nemeckej, rakúskej a švajčiarskej literatúry 20. storočia. Za svoju prekladateľskú prácu jej udelil Literárny fond v roku 1988 Cenu Jána Hollého za umelecký preklad. V roku 1989 získala v Berlíne Cenu bratov Grimmovcov a v roku 1994 vyznamenanie 24. kongresu IBBY ("International Board on Books for Young People") v Seville.
Vo svojej redaktorskej práci vo vydavateľstve bola iniciátorkou mnohých náročných projektov a prekladateľskej práce mladých prekladateliek a prekladateľov.
Slovenská spoločnosť prekladateľov umeleckej literatúry od roku 2001 udeľuje mladým prekladateľom Cenu Perly Bžochovej.
Súkromie.
Bola vydatá za Jozefa Bžocha a mala dcéru Janu Bžochovú a syna Adama Bžocha.

</doc>
<doc id="85599" title="Bullet for My Valentine" url="https://sk.wikipedia.org/wiki?curid=85599">
Bullet for My Valentine

Bullet For My Valentine (skratka BFMV, Bridgend, Južný Wales) je štvorčlenná skupina, ktorá hrá melodický metalcore. Vznikla v roku 2003, pôvodne hrala coververzie skladieb skupín Metallica a Nirvana, postupne sa dopracovala k vlastnému hudobnému štýlu.
Začiatky.
Všetko sa to začalo v dobe, keď sa do popredia dostávali kapely ako Lostprophets, Funeral for a Friend (taktiež z Walesu). BFMV boli pripravení na nahratie dema, no deň predtým "bass player" Nik Cradle kapelu opustil a demo-myšlienka sa rozplynula. Napriek tomu sa pozbierali, našli si nového basáka, ktorým sa stal Jason "Jay" James. Zmenili si meno na "12 Pints of my Girl Friends Blood" potom na "Jeff Killed John", ktoré neskôr vystriedalo "Opportunity in Chicago", nakoniec skončili ako "Bullet For My Valentine" a pod týmto názvom vystupujú dodnes.
Cesta ku sláve.
Svoje prvé EP, "Bullet for My Valentine", vydali 15. novembra 2004 v UK.V USA vyšlo až 22. augusta 2005 pod názvom "Hand of Blood". Komerčne známymi sa stali vďaka klipu k pesničke „Hand of Blood“.
Ich debutový album "The Poison" bol vydaný v UK 3. októbra roku 2005 a pristál na 128. priečke rebríčku Bilboard 200 a prvý song, „Suffocating Under Words of Sorrow (What Can I Do)“, bol uvedený 19. septembra 2005.
Pesnička „4 Words (To Choke Upon)“ bola použitá v PlayStation hre NHL a „Hand of Blood“ v Need for Speed.
Bullet For My Valentine hrali na festivale v Donington Parku popri svetovo známych kapelách ako sú Metallica, Guns N’ Roses, Trivium a Tool. Prvýkrát sa na festivale objavili v roku 2004 a hrali iba na "vedľajších" pódiách. V roku 2005, keď sa zvyšovala ich popularita, začali Bullet For My Valentine hrávať na oveľa väčších stageoch. Roku 2006 už hrali na rovnakom pódiu popri Guns N´ Roses a Funeral for a Friend.
Koncerty Guns N´ Roses otvárali aj v New Yorku 4 vystúpenia, v Hammerstein Ballroom 12.,14., 15., a 17. mája. Taktiež boli predkapelou pre Metallicu a Iron Maiden
Začiatkom roku 2006 boli BFMV účastníkmi "Kerrang! Tour s Aiden", "Still Remains" a "Hawthorne Heights" a neskôr hrali na turné spolu s legendárnou heavy metalovou kapelou Iron Maiden. Na začiatku roka 2008 vydávajú druhý album "Scream Aim Fire" z ktorého vzišli single: „Scream Aim Fire“, „Waking the Demon“ a „Hearts Burts Into Fire“. V rebríčku Bilboardu sa už svojim vstupom dostal na 4. miesto.
Ocenenia.
Kerrang! awards 2008 - BEST BRITISH BAND
Kerrang! awards 2009 - BEST BRITISH BAND
Metal Hammer Awards 2010 - BEST BRITISH BAND
KERRANG! AWARDS 2010 - BEST LIVE BAND and BEST BRITISH BAND

</doc>
<doc id="86552" title="Neznesiteľná ľahkosť bytia" url="https://sk.wikipedia.org/wiki?curid=86552">
Neznesiteľná ľahkosť bytia

Neznesiteľná ľahkosť bytia (v češtine "Nesnesitelná lehkost bytí") je román francúzsko-českého autora Milana Kunderu z roku 1984. 
Dej románu sa začína v Prahe v roku 1968. Román zobrazuje život umelcov a intelektuálov v Česko-Slovensku po sovietskej invázii, ktorá zmarila Pražskú jar. Hlavnou postavou diela je Tomáš, lekár, ktorý je po kritike vládnuceho režimu stráca prácu a je nútený opustiť republiku. Ďalšími významnými postavami sú jeho manželka, fotografka Tereza, jedna z jeho mileniek, maliarka Sabína, a Sabínin milenec, univerzitný profesor Franz.
Podľa Kunderu „bytie je plné neznesiteľnej ľahkosti“, pretože každý z nás má na žitie len jeden život: "Einmal ist keinmal" (raz je nikdy, t. j. čo sa udialo raz, sa mohlo aj nestať). Preto je v konečnom dôsledku každý život nedôležitý, rozhodnutia v konečnom dôsledku nemajú žiadny zmysel. Keďže na rozhodnutiach nezáleží, sú "ľahké", nezaťažujú nás. Na druhej strane, nedôležitosť našich rozhodnutí, našich životov, alebo "bytia", je neznesiteľné. Z toho tá "neznesiteľná ľahkosť bytia".
Celé Kunderovo prozaické dielo neskoršieho obdobia je presiaknuté motívom človeka potácajúceho sa medzi ideológiami, ktorý sa dostáva do momentu bezprostredného ohrozenia vlastnej existencie. Pred čitateľmi sa tak otvára celá šírka sveta naplneného sexuálnym a umeleckým pôžitkárstvom, na druhej strane ale zároveň tým, čo sám autor nazval „neznesiteľnou ľahkosťou bytia“.
I tento román Milana Kunderu kladie mimoriadne nároky na pozornosť čítania a čitateľovu pamäť. Román nespočívá totiž v jednote deja, tá je dôsledne porušovaná a nahradzovaná inými jednotami – spoločnými postavami, jednotou tém, spoločnými motívmi jednotlivých častí knihy.
Hlavnou témou knihy je hľadanie zmyslu života, problematika vnútornej a vonkajšej slobody človeka, zároveň neustále znázorňovanie protikladov dobra a zla, ľahkosti a tiaže, gýča a umenia.
Román Neznesiteľná ľahkosť bytia vyšiel po prvý raz vo francúzskom preklade v roku 1984, po česky dvakrát vo vydaniach Sixty-Eight Publishers v Toronte v roku 1985 a 1988; vydanie z roku 1985 sa (pochopiteľne v rozpore s autorskými právami) objavilo tiež na internete. Oficiálne bola kniha v Česku vydaná až v roku 2006 v Brne, ak sa nepočítajú prednovembrové samizdatové vydania. 
Dej románu.
Román zahŕňa obdobie od šesťdesiatych rokov 20. storočia v Európe, predovšetkým v Česko-Slovensku, teda aj udalosti roku 1968 a nastupujúcu normalizáciu.
Ústrednými postavami románu sú dve dvojice milencov - Tomáš s Terezou a Sabína s Franzom. Lekár Tomáš bol nútený opustiť socialistické Československo. V literárnom časopise uverejnil článok, v ktorom obviňuje komunizmus z toho, že spôsobil národnú katastrofu. Je prenasledovaný a rozhodne sa preto emigrovať do Švajčiarska. Tam sa mu ponúka skvelá budúcnosť i kariéra, jeho žena Tereza ale nie je schopná v cudzine žiť, je precitlivená, upína sa na svojho psa Karenina. Vracia sa teda do Čiech a čoskoro sa kvôli nej vracia i Tomáš. Pretože však v Prahe odmietol odvolať myšlienky svojho osudného článku, musí opustiť svoje zamestnanie v nemocnici a neskôr i v stredisku, klesá na rebríčku stále nižšie, aby nakoniec skončil ako vodič v JRD. Krízu nielen profesnú, ale i vzťahovú sa obaja snažia vyriešiť práve presťahovaním sa na vidiek, tu však nenachádzajú vysnenú vidiecku idylu, toto prostredie sa pre nich naopak stáva pascou. Obaja nakoniec zahynú pri havárii automobilu.
Druhý pár tvorí Sabína a jej švajčiarsky milenec Franz. Česká maliarka Sabína, zložitá osobnosť, ktorá žije bez morálnych zásad, odporkyňa gýča v akejkoľvek podobe, bývalá Tomášova milenka, túži po vnútornom naplnení. Odchádza preto do Zürichu, kde sa ale len stretáva s novou prázdnotou. Prenasledovaná svojim vnútorným nepokojom odchádza i od Franza, vysokoškolského profesora a anarchistického novinára, pretože odmieta akékoľvek politické, umelecké, životné názory. Márne hľadá zmysel svojho života, zúfalo sa snaží nájsť nejaký poriadok, uteká do New Yorku, neskôr do Kalifornie. Franz pri protestnom pochode v Kambodži umiera. Sabína nie je schopná nájsť ani trvalý vzťah, ani rovnováhu.

</doc>
<doc id="86558" title="Sedem s r.o." url="https://sk.wikipedia.org/wiki?curid=86558">
Sedem s r.o.

Sedem s r.o. (uvádzané aj ako "7edem s r.o.") dnes už ako Sedem (na Joj) bola/Je humoristická relácia televízie Markíza, dnes TV JOJ v ktorej sedem osobností glosovalo udalosti uplynulého týždňa. Moderátorom relácie bol pôvodne Róbert Beňo, neskôr ho nahradila Elena Vacvalová. Vysielaná bývala v utorok o 22:30. Výrobu relácie ukončila TV Markíza 30. decembra 2008, kedy bola odvysielaná aj posledná silvestrovská časť. Okolo jej predoslého ukončenia tiež vznikli kontroverzie v podobe možného vplyvu vtedajšej vládnej garnitúry (potláčanie politických tém objavovaných iba vo webových archívoch TV Markíza; posunutie na nelogické neskoré vysielanie a neskôr náhle zrušenie).
Formát tesne po zrušení prebrala konkurenčná televízia JOJ pod zmeneným názvom Sedem (označuje sedem dní v týždni pre znížený počet hostí na päť).

</doc>
<doc id="86562" title="Zimný triatlon" url="https://sk.wikipedia.org/wiki?curid=86562">
Zimný triatlon

Zimný triatlon je šport, ktorý sa praktizuje v zimnom období. Je kombináciou troch disciplín: behu, horskej cyklistiky a behu na lyžiach voľnou technikou. Úseky bývajú zvyčajne dlhé 10, 20 a 10 km. Zatiaľ nedosahuje obľúbenosť svojej letnej obdoby, napriek tomu je od leta 2004 zaradený medzi športy, ktoré zabezpečuje "Stredisko štátnej športovej reprezentácie MV SR". Centrom zimného triatlonu na Slovensku je Štrbské Pleso. Prvé Majstrovstvá sveta sa uskutočnili v roku 1997 v talianskom Malse. O rok neskôr sa uskutočnila európska premiéra - rovnako v tom istom talianskom zimnom stredisku. Prvé majstrovstvá Slovenska sa uskutočnili o rok neskôr - v roku 1999 na Donovaloch.

</doc>
<doc id="86573" title="Námestie Slovenského národného povstania (Bratislava)" url="https://sk.wikipedia.org/wiki?curid=86573">
Námestie Slovenského národného povstania (Bratislava)

Námestie Slovenského národného povstania (skr. Nám. SNP) je námestie v Bratislave v mestskej časti Staré Mesto. Je pomenované podľa Slovenského národného povstania.
Je jedným z najznámejších bratislavských námestí. Nachádza sa medzi Hurbanovým námestím a Kamenným námestím. V blízkosti námestia pri Hurbanovom námestí sa napája na Obchodnú a Michalskú ulicu.
Má charakter mäkkej pešej zóny, teda prechádza ním iba električková trať a automobilová doprava len v minimálnom rozsahu.
V roku 2006 bolo zrekonštruované, keď boli vymenené električkové koľaje a vymenený bol aj asfaltový chodník za kvalitnú dlažbu. Výmenou dlažby a použitím nového mobiliára sa posilnil dojem rozľahlosti a menšej útulnosti námestia.
Na námestí sa nachádza prvá výšková budova v Bratislave, Manderlák, ktorý má 11 nadzemných podlaží. Pri Manderláku je zrekonštruovaná stará tržnica. V hornej časti námestia sa nachádza budova Hlavnej pošty.
15. novembra 2019, pri príležitosti 30. výročia Nežnej revolúcie, bola na návrh primátora Matúša Valla časť námestia v priestore pred Starou tržnicou premenovaná na Námestie Nežnej revolúcie.

</doc>
<doc id="86575" title="Johnny Warren" url="https://sk.wikipedia.org/wiki?curid=86575">
Johnny Warren

John „Johnny“ Warren (* 17. máj 1943, Sydney, Austrália – † 6. november 2004, Sydney) bol austrálsky futbalista, tréner, spisovateľ a propagátor futbalu. Je členom austrálskej futbalovej siene slávy a jedným z najvýznamnejších predstaviteľov austrálskeho futbalu.
Životopis.
Vyrástol v sydneyskej štvrti Botany. Od roku 1965 bol členom austrálskeho národného futbalového mužstva, "Socceroos". Bol členom tímu, ktorý sa kvalifikoval na Majstrovstvá sveta vo futbale v roku 1974. V rokoch 1965-1974 Warren reprezentoval Austráliu v 62 zápasoch a strelil 9 gólov. Bol strednopoliar. V rokoch 1967-1970 bol kapitánom mužstva.
Na MS 1974 v Západnom Nemecku sa Austrália stretla v skupine s NDR, NSR a Čile. Warren sa zranil v prvom zápase proti NDR, v ktorom Austrália prehrala 2:0 a v ďalších dvoch zápasoch nehral. Austrália získala na týchto majstrovstvách sveta len jediný bod po remíze s Čile 0:0.
Po skončení aktívnej kariéry sa významne angažoval v popularizovaní futbalu v Austrálii. Bol pravidelným komentátorom futbalových stretnutí v televízii a venoval sa mládeži. Zároveň presadzoval zrušenie Oceánskej futbalovej konfederácie (OFC), o ktorej sa domnieval, že hre a štátom, ktoré sú v nej organizované, nič neprináša. Warren veril, že pre Austráliu je OFC nedôležitá, keďže v OFC neboli žiadni výrazní protivníci. Warren presadzoval zlúčenie OFC s Ázijskou futbalovou konfederáciou (AFC), no nakoniec Austrália prestúpila od roku 2006 do AFC a OFC existuje i naďalej. 
Warren veril, že ak sa futbalu v Austrálii bude venovať pozornosť, potom krajina môže byť svetovou veľmocou, podobne ako je v iných športoch. Jeden z jeho komentárov na margo tejto vízie bol: „Už mi je zle z toho, že sa pýtame 'Kedy sa kvalifikujeme na majstrovstvá sveta?' Kedy "vyhráme" majstrovstvá sveta? …Dajme tomu, že som rojko.“ Tento komentár vyslovil krátko po tom, čo Austrália zdolala Anglicko 3:1, keď Anglicko hralo v plnej sile, a po niekoľkých zápasoch konfederačného pohára v roku 2001, kde Austrália porazila Brazíliu i Francúzsko a v zápase o tretie miesto porazila Brazíliu 1:0.
Počas väčšiny života bol Warren tuhý fajčiar a v roku 2003 mu bola diagnostikovaná rakovina pľúc. V roku 2004 mu Sepp Blatter udelil "FIFA Order of Merit" (rad za zásluhy) za rozvoj futbalu v Austrálii. Warren sa posledný raz na verejnosti objavil v roku 2004 pri štarte novej austrálskej futbalovej ligy nazvanej A-liga.
Niekoľko týždňov pred smrťou sa Warrena pýtali, čo by chcel zanechať ako svoj športový odkaz - jeho odpoveď znela "Vravel som vám" ("I told you so") - fráza odvtedy v Austrálii zľudovela.
Warren zomrel 6. novembra 2004 v Sydney a mal štátny pohreb - bol doteraz jediným austrálskym športovcom, ktorému sa dostalo tejto cti.

</doc>
<doc id="86581" title="Boseho-Einsteinov kondenzát" url="https://sk.wikipedia.org/wiki?curid=86581">
Boseho-Einsteinov kondenzát

Boseho–Einsteinov kondenzát je kvantovo mechanické skupenstvo bozónov vyskytujúce sa pri teplotách veľmi blízkych absolútnej nule. Prvý kondenzát vytvorili Eric Allin Cornell a Carl Wieman v roku 1995 na univerzite v Colorade s použitím atómov rubídia za čo v roku 2001 spolu s Wolfgangom Ketterlem získali Nobelovu cenu za fyziku.
Objav.
Boseho-Einsteinov kondenzát bol teoreticky predpovedaný Satyendrom Nathom Bosem a Albertom Einsteinom v roku 1924-25. Po niekoľkých neúspešných pokusoch o publikáciu práce zaoberajúcej sa štatistikou svetelných kvánt (v súčasnosti známa ako Boseho-Einsteinova štatistika) oslovil Bose priamo Einsteina, ktorý prácu preložil z angličtiny do nemčiny. Následne prácu v mene Boseho poslal do časopisu Zeitschrift für Physik, kde aj bola uverejnená (originálny rukopis Einsteinovej práce sa považoval za stratený, bol znovuobjavený v roku 2005 v knižnici na univerzite v Leidene). Einstein neskôr rozšíril pôvodné Boseho nápady na hmotné častice a publikoval ďalšie dve práce. Bose a Einstein tak spoločne zaviedli do súčasnej fyziky pojem Boseho-Einsteinovej štatistiky popisujúcej štatistické rozdelenie identických častíc s celočíselným spinom (častice nazývané na počesť Boseho ako bozóny). Bozónické častice, zahŕňajúce napríklad fotón, atómy, či hélium-4, môžu zdieľať jeden spoločný kvantový stav. Ich zchladením na veľmi nízke teploty dosiahneme, že väčšina častíc obsadí jeden jediný stav s najnižšou energiou, čím sformujú práve Boseho-Einsteinov kondenzát. Tento mechanizmus bol v roku 1938 navrhnutý Fritzom Londonom ako možné vysvetlenie supratekutosti v héliu-4 a supravodivosti. V tomto prípade ale v skutočnosti dochádza v dôsledku interakcii medzi atómami ku kondenzácii iba približne 8% atómov do základného stavu. Priame pozorovanie Boseho-Einsteinovho kondenzátu je tak v tomto systéme veľmi problematické.
Experimentálne bol Boseho-Einsteinov kondenzát realizovaný až 5. 6. 1995 Ericom Cornellom a Carlom Wiemanom z Univerzity v Colorade v Boulderi NIST - JILA laboratóriu za použitia plynu rubídiových atómov chladených na teplotu 170 nanokelvinov (nK), za čo v roku 2001 spolu s Wolfgangom Ketterlem z MIT získali Nobelovú cenu za fyziku. V novembri 2010 bol vyprodukovaný prvý fotonický Boseho-Einsteinov kondenzát.
Príprava.
Obvyklá metóda prípravy Boseho-Einsteinovho kondenzátu pozostáva z dvoch fáz:
Týmto spôsobom bola do roku 2004 dosiahnutá Boseho-Einsteinová kondenzácia mnohých izotopov (7Li, 23Na, 41K, 52Cr, 85Rb, 87Rb, 133Cs a 174Yb).
V prípade vodíku bola kondenzácia nakoniec dosiahnutá mierne odlišnými spôsobmi.
Vyššie uvedené plyny nie su fermionické, ako by mohlo zdať iba na základe ich elektrónovej štruktúry. Bozonická povaha týchto plynov, čo je zásadný predpoklad tvorby Boseho-Einsteinovho kondenzátu, je založená na jemnej súhre elektrónového a jadrového spinu pri ultranízkych teplotách: Pri dostatočne nízkych energiách je excitačná energia dostatočne nízka a poločíselný celkový spin elektrónového obalu a takisto poločíselný celkový jadrový spin sa pomocou slabej hyperjemnej interakcie navzájom zviažu na celkový celočíselný spin, ktorý zodpovedá bozónom. Naopak, pri izbovej teplote bežnej v chémii, je celkový spin atómu navonok daný iba elektrónovým obalom, pretože tepelné fluktuácie sú väčšie ako energia hyperjemnej interakcie.

</doc>
<doc id="86587" title="Blesk" url="https://sk.wikipedia.org/wiki?curid=86587">
Blesk

Blesk je silný prírodný elektrostatický výboj produkovaný počas búrky. Bleskový elektrický výboj – „blesk“ je sprevádzaný emisiou svetla. Najčastejšie sú blesky medzi oblakmi. Len každý tretí až štvrtý udiera do zeme. Najčastejšie sa vyskytujú tzv. čiarové blesky, zriedkavo guľové.
Hrom je charakteristický zvukový efekt blesku vznikajúci tým, že elektrický výboj blesku zahrieva okolitý vzduch, na vysokú teplotu a ten sa prudko rozpína. Tento dej je veľmi rýchly a pripomína výbuch. Po skončení blesku sa teplota prudko znižuje, pritom sa vzduch prudko sťahuje a to spôsobuje otrasy a vytvára ohlušujúci zvukový efekt.
Vzhľadom na veľkú rýchlosť šírenia svetla vo vzduchu (/s) je vidieť svetelný jav takmer okamžite avšak hrom počuť až o niekoľko sekúnd neskôr. Doba, ktorá uplynie medzi pozorovaním blesku a vypočutím sprievodného zvuku, je doba potrebná k tomu, aby sa zvuk dostal od zdroja k uchu pozorovateľa (rýchlosť zvuku je cca /s).
Mytológia.
Blesk ako prejav atmosférickej elektriny je známy od raných čias vývoja ľudskej spoločnosti. Prvý oheň, ktorý človek poznal, bol pravdepodobne plameň vzniknutý úderom blesku do kra alebo suchej trávy. Podľa báje teda prišiel z neba. Už starodávne národy uctievali boha hromu a blesku. U Germánov sa volá Thor a Donar, Egypťania mali v kalendári mesiac Amšir (8. február – 9. marec) pomenovaný na počesť boha búrok. V starom Grécku to bol vládca Olympu – hromovládny Zeus. Boh hromu a blesku u Slovanov sa volá Perún (Parom). Aj dnes sa v prenesenom slova zmysle používa „Parom aby ťa vzal!“. V ruskom ľudovom podaní vládne búrkou prorok Ilja (Eliáš), ktorý sa vozí vo svojom kočiari po nebi. Aristoteles v 4. storočí pred Kr. považoval blesk za horľavé výpary zeme, ktoré sa náhle zapália a vzbĺknu.
Vznik blesku.
Prvá etapa vzniku blesku je prípravná – stupňovitý vedúci výboj – leader. Leader sa pohybuje od búrkového oblaku k zemi v rýchlo za sebou nasledujúcich žiarivých kvantách, ktoré sú dlhé asi . Keď sa začne blesk vyvíjať, dosiahne ionizované stredné pásmo jeho kanála v priebehu niekoľkých tisícin sekundy teplotu až 33 000 °C.
Negatívny náboj leadra indukuje na zemskom povrchu silný kladný náboj, a to najmä na predmetoch, ktoré z neho vyčnievajú. Pretože sa nesúhlasné náboje priťahujú, kladný náboj na povrchu zeme ide v ústrety zápornému náboju leadra a pritom vznikajú vzostupné výboje. Jeden zo vzostupných výbojov kladného náboja zeme sa dostane do styku s leadrom a tak určí miesto, kde udrie blesk a vytvorí kanál. Vzostupné výboje dosahujú výšku 30 až . Bleskozvody podnecujú silné vzostupné výboje a tak umožňujú blesku bezpečnú cestu k zemi.
Druhá etapa priebehu blesku sa nazýva hlavná etapa. Keď dospeje kanál blesku k zemi, začne ním pretekať elektrický náboj oveľa rýchlejšie a prudšie. Je to mohutný výboj záporného elektrického náboja nahromadeného v oblaku a kladného elektrického náboja nahromadeného elektrostatickou indukciou na zemskom povrchu.
Guľový blesk.
Vzácnym javom vyskytujúcim sa pri búrkach je guľový blesk. Máva tvar gule priemeru od niekoľko cm po niekoľko dm, prejavuje sa svetielkovaním v rôznych farbách, voľne sa vznáša vo vzduchu alebo klesá nadol. Niekedy mizne výbuchom, inokedy sa ticho rozplynie. Jeho pôvod nie je dosiaľ celkom objasnený.
V júni roku 1996 vletela do továrne v Tewkesbury v Anglicku guľa modrého a bieleho svetla veľkosti tenisovej loptičky. Pred početnými svedkami sa svetelná guľa odrazila od vnútornej časti strechy, točila sa okolo trámov, iskrila a nakoniec vybuchla silným oranžovým zábleskom. Ozvala sa pritom ohlušujúca rana a vyrazila poistky telefónnej ústredne.

</doc>
<doc id="86611" title="John Howard" url="https://sk.wikipedia.org/wiki?curid=86611">
John Howard

John Winston Howard (* 26. júl 1939, Sydney, Austrália) je austrálsky politik a bývalý dlhoročný predseda vlády Austrálie.
V rokoch 1977-1983 bol ministrom financií a v rokoch 1985-1989 bol predsedom Liberálnej strany. Za predsedu strany bol opäť zvolený v roku 1995 a 2. marca 1996 porazil vo voľbách Paula Keatinga, dovtedajšieho premiéra z Labouristickej strany. Howardov kabinet bol znovuzvolený v rokoch 1998, 2001 a 2004, čo je najúspešnejší volebný výsledok od dôb sira Roberta Menziesa. Po víťazstve v roku 2004 Howard kontroloval až do novembra 2007 obe komory austrálskeho parlamentu. V novembri 2007 po prehratých parlamentných voľbách ho na čele vlády nahradil Kevin Rudd.
Životopis.
Howard vyrástol v Sydney. Prostredné meno dostal po britskom štátnikovi Winstonovi Churchillovi. Howardov otec a dedo obaja bojovali v prvej svetovej vojne. Na predmestí Sydney Howardovci vlastnili benzínovú pumpu, kde John ako chlapec pracoval. Vyštudoval právo na "University of Sydney". V roku 1957 sa stal členom Liberálnej strany.
Howard žil v rodičovskom dome až do roku 1971, keď sa oženil s Janette Parkerovou, s ktorou má tri deti.
Po univerzite niekoľko rokov pracoval v advokácii, až kým bol v roku 1974 zvolený do austrálskeho parlamentu. Od decembra 1975 bol v kabinete Malcolma Frasera ministrom obchodu a od decembra 1977 bol ministrom financií. V apríli 1982 sa stal podpredsedom strany.
Ako minister financií bol neoliberál a racionalista. Presadzoval zníženie daní pre občanov i podniky, zníženie výdajov štátneho rozpočtu, zrušenie centralizovaných dohôd o mzdách, zrušenie povinného členstva v odboroch, privatizáciu štátom vlastnených podnikov.
Od roku 1983, keď sa predsedom vlády stal Bob Hawke, bol Howard s liberálmi v opozícii. Až v roku 1996 sa mu podarilo doviesť Liberálnu stranu k víťazstvu v parlamentných voľbách. V tom čase mal 56 rokov. Po nástupe k vláde Howard radikálne zoškrtal štátne výdaje, a mimo iného zaviedol aj systém „práca za podporu“, ktorý vyžadoval, aby si žiadatelia časť podpory v nezamestnanosti odpracovali. Počas prvého funkčného obdobia dosahovala austrálska ekonomika nebývalú konjunktúru a štátny rozpočet sa končil vysokým prebytkom.
V roku 1996 Martin Bryant v Port Arthur v Tasmánii zastrelil 35 ľudí. Howardovou odpoveďou na masakru bol úplný zákaz držania poloautomatických zbraní a odkúpenie týchto zbraní od ich majiteľov vládou.
Howard vyhral nasledujúce voľby v roku 1998 a počas druhého funkčného obdobia sa zasadil o stabilizáciu situácie vo Východnom Timore, ktorého obyvatelia sa v referende rozhodli pre nezávislosť od Indonézie. Počas druhého volebného obdobia tiež zásadne zmenil daňový systém, keď zaviedol "daň za tovary a služby" ("goods and services tax" - GST), ekvivalent dane z pridanej hodnoty.
Vo volebnej kampani v novembri 2001 dominovali otázky bezpečnosti krajiny, keďže bolo krátko po útokoch z 11. septembra v Spojených štátoch. Howard opäť voľby vyhral, zasadiac sa o sprísnenú legislatívu ochrany hraníc a zložitejšie podmienky udeľovania víz pre utečencov. V októbri 2002 pri sérii výbuchov na indonézskom ostrove Bali, tradičnej dovolenkovej destinácii Austrálčanov, zomrelo 202 ľudí, z toho 88 z Austrálie. Po tomto nešťastí Howard ešte zosilnil dôraz vlády na národnú bezpečnosť. 
V roku 2003 rozhodol o vyslaní austrálskych vojakov do Iraku, čo bolo rozhodnutie, ktoré do značnej miery polarizovalo austrálsku spoločnosť. Proti Howardovi a vojne v Iraku sa konali masové demonštrácie, najväčšie od skončenia Vietnamskej vojny.
Nasledujúce voľby z októbra 2004 Howard opäť vyhral, aj najmä podpore z radov zvyčajných voličov labouristov, po tom, čo sľúbil zvýšenie výdajov na zdravotníctvo, školstvo, rodinné prídavky a podporu malých podnikov, čo bola tradičná doména ľavičiarskej rétoriky. Voľby však Howardovi priniesli nielen víťazstvo v dolnej komore parlamentu, ale po prvý raz od roku 1977 získala vládnuca strana i kontrolu nad senátom. To umožnilo Howardovi prijať niekoľko zákonov, ktoré boli dovtedy v Senáte nepriechodné - najmä privatizáciu nadpolovičného podielu v telekomunikačnej spoločnosti Telstra (bývalý "Telecom Australia"), reformu zákonníka práce a reformu študijných odborov (zrušenie povinného členstva a teda aj poplatkov).
Howard odišiel z aktívnej politiky po prehraných voľbách v novembri 2007, keď za porážku Liberálnej strany labouristami prevzal plnú politickú zodpovednosť. Na čele austrálskej vlády ho vystriedal Kevin Rudd.

</doc>
<doc id="86640" title="Ján Hrušovský" url="https://sk.wikipedia.org/wiki?curid=86640">
Ján Hrušovský

Ján Hrušovský (pseudonymy Arctur, Karol Egreš a i.) (* 4. február 1892, Nové Mesto nad Váhom – † 7. marec 1975, Bratislava) bol slovenský prozaik, novinár a esejista.
Životopis.
Narodil sa v rodine advokáta a vzdelanie získaval v Martine a Revúcej. Pracoval v Slovenskej banke v Novom Sade a ako účtovník. Počas 1. svetovej vojny sa nachádzal takmer celý čas na fronte, po ukončení vojny pracoval v redakcii Slovenského Východu v Košiciach, neskôr v Národných novinách v Martine. V roku 1920 odišiel na ročný študijný pobyt do Talianska, kde pôsobil na veľvyslanectve v Ríme. Po návrate domov pokračoval v práci pre tlač – bol redaktorom Slovenského denníka v Bratislave a neskôr bol tiež jeho šéfredaktorom. Počas 2. svetovej vojny pracoval na Úrade propagandy slovenského štátu, po oslobodení nastúpil v roku 1946 do redakcie časopisu Sloboda, kde pracoval až do roku 1956, kedy odišiel do dôchodku.
Tvorba.
Svoju literárnu kariéru začínal publikovaním fejtónov, poviedok a žánrových obrázkov v rôznych periodikách. Písal poviedky, romány, prozaické diela s autobiografickými prvkami, ale tiež kratšie prozaické útvary. Vo svojich dielach sa vracia k obom svetovým vojnám a potreby vyrovnať sa s ich následkami tak po psychickej, ako i morálnej a citovej stránke. Venoval sa i dobrodružným, no hlavne historickým románom, v ktorých sa vracal k známym osobnostiam, viažucim sa svojou činnosťou či životom k Slovensku, a tieto diela vydával najprv na pokračovanie v rôznych časopisoch, kým vyšli aj knižne ako ucelené diela – často prepracované a pod inými názvami. Bol jedným zo slávnejších spisovateľov.

</doc>
<doc id="86657" title="Paul Keating" url="https://sk.wikipedia.org/wiki?curid=86657">
Paul Keating

Paul Keating (* 18. január 1944, Sydney, Austrália) je austrálsky politik a bývalý labouristický predseda vlády Austrálie.
Životopis.
Vyrástol na robotníckom predmestí Sydney, v Bankstowne. Bol zo štyroch detí, jeho otec pochádzal z Írska. Študoval v katolíckych školách, bol neskôr prvým katolíckym predsedom vlády od dôb Jamesa Scullina v roku 1932. Keating skončil školu v štrnástich rokoch a zamestnal sa najskôr ako úradník neskôr asistent výskumu v odboroch. Do labouristickej strany vstúpil okamžite po dovŕšení 18 rokov.
Už v roku 1969, vo veku len 25 rokov, bol zvolený do parlamentu. V roku 1975 bol krátko ministrom pre Severné teritórium a v tom čase sa aj oženil s Annita van Iersalovou, holandskou letuškou. Majú spolu štyri deti.
Keď Bob Hawke zvíťazil vo voľbách v roku 1983, Keating sa stal ministrom financií. Tento post zastával až do roku 1991. Najmä počas prvých dvoch volebných obdobiach v rokoch 1983-87 tandem Hawke-Keating výborne fungoval, no Keating začal mať pocit, že je čas na zmenu a chcel Hawka vystriedať na poste premiéra. V roku 1988 mu Hawke pred svedkami sľúbil, že v roku 1990 sa vzdá premiérskeho kresla v jeho prospech. Keď tak však neučil, Keating v roku 1991 odstúpil. Hawkova pozícia v strane bola čoraz slabšia, aj kvôli recesii, slabším výsledkom hospodárstva a neustálych útokov opozície i z vlastných radov. V decembri 1991 sa Hawke vzdal postu premiéra a Keating sa stal predsedom vlády.
Voľby v roku 1993 boli pre labouristov považované za nevyhrateľné. Ekonomika bola pomalá, voličom sa Keatingov štýl zdal arogantný a opozícia navrhovala dobre postavenú hospodársku politiku. Napriek tomu sa Ketingovi podarilo zvíťaziť.
Keatingova agenda ako premiéra sa pozdávala vysokoškolsky vzdelaným voličom, no nenadchla radových ľudí zo stredných vrstiev a vidieka. Keating špekuloval o zrušení austrálskej monarchie a zavedení republiky, sústredil sa na zmierenie s pôvodným austrálskym obyvateľstvom a užšie vzťahy s Áziou. Keating si neuvedomil, že jeho voličov viac zaujíma výkonnosť ekonomiky a nezaujíma ich austrálsky vzťah k vzdialeným krajinám.
Po trinástich rokoch vlády labouristov, čo je najviac v austrálskej histórii, porazil vo voľbách v roku 1996 Keatinga John Howard.
Po volebnej porážke sa vzdal poslaneckého mandátu. Od roku 1988 žije oddelene od manželky. V súčasnosti prednáša na Univerzite Nového Južného Walesu.

</doc>
<doc id="86660" title="Netiketa" url="https://sk.wikipedia.org/wiki?curid=86660">
Netiketa

Netiketa je súhrn všeobecných pravidiel slušného správania užívateľov na internete. Názov netiketa (angl. netiquette) vznikol spojením a skomolením slov net - sieť a etika alebo etiketa (etiquette) - súhrn pravidiel správania sa v danej spoločnosti. 
Základy popisu netikety sú definované v anglicky písanom dokumente [rfc:1855 RFC: 1855 - Netiquette Guidelines].
Všeobecné pravidlá.
Aj keď pôvodný dokument Netiquette Guidelines vznikol v roku 1995 sú všeobecné pravidlá v ňom uvedené, doteraz platné. 
Odvtedy však došlo k technologickému pokroku a sprísneniu legislatívy. Vylákanie osobných údajov ako sú heslá, používateľské mená a pod. (phishing) a ich následné zneužitie nie je len neetické ale aj trestným činom. V súvislosti so zavedením GDPR (Všeobecné nariadenie o ochrane údajov) je trestným činom podľa § 374 trestného zákonníka aj "Neoprávnené nakladanie s osobnými údajmi" , ktoré spočíva v poskytnutí, sprístupní alebo zverejnení osobných údajov" a týka sa aj internetu . 
Dvanásť odporúčaní Netikety (preklad z českej verzie so zhrnutím Netiquette Guidelines): 

</doc>
<doc id="86667" title="Alexander III. (Byzantská ríša)" url="https://sk.wikipedia.org/wiki?curid=86667">
Alexander III. (Byzantská ríša)

Alexander III. (* 870 – † 913) bol bratom byzantského cisára Leva VI. Od roku 879 bol spolucisárom svojho otca a brata. Keď Lev v roku 912 zomrel, stal sa Alexander jeho nástupcom a súčasne regentom neplnoletého Levovho syna Konštantína.
K vláde nemal najmenšie predpoklady, pretože to bol ľahkovážny pôžitkár a o štátne záležitosti neprejavoval najmenší záujem. Po smrti svojho brata poslal cisárovnú do kláštora a Levových radcov zbavil úradov. Počas jeho krátkej vlády sa Bulhari začali pripravovať k masívnemu úderu proti ríši. Alexander zomrel v roku 913. Na smrteľnej posteli vymenoval synovca za svojho nástupcu. Ten potom nastúpil na trón pod menom Konštantín VII.

</doc>
<doc id="86692" title="Lev VI. (Byzantská ríša)" url="https://sk.wikipedia.org/wiki?curid=86692">
Lev VI. (Byzantská ríša)

Lev VI. (* 19. september 866, Konštantínopol, Turecko – † 11. máj 912 tamtiež), zvaný Múdry, alebo aj Filozof, bol byzantský cisár od roku 886.
Životopis.
Basileios zveril Leva do výchovy patriarchovi Fotiovi. Patriarcha a jeho otec Basileios I. sa vzájomne nenávideli a je možné, že Lev nebol Basileiovym synom, ale synom Michala III. Keď Lev dospel, padlo naňho podozrenie, že proti Basileiovi snová sprisahanie, preto ho Basileios dal uväzniť. Vzhľadom na neľudské podmienky, ktoré musel Lev vo väzení zakúsiť, prišiel takmer o zrak. Neskoršiu loveckú nehodu, ktorá sa stala Basileiovi osudnou, považoval cisár za pokus o vraždu iniciovanú práve Levom.
Po nástupe na trón donútil patriarchu Fotia k abdikácii a nahradil ho svojim bratom Stefanom. Lev bol roztopašný a flegmatický človek so spisovateľskými sklonmi, ktorý sa zaujímal aj o náboženské otázky. V čase jeho vlády sa značne upevnila feudalizácia byzantského štátu. Sila maloázijských magnátov vzrastala na úkor slobodného roľníctva, ktoré upadalo do stále väčšej závislosti a strácalo svoju voľnosť. Súčasne posilnil trend byrokratizácie štátu.
Lev pokračoval v práci na "Bazilikách", gréckom preklade zákonov cisára Justiniána I., ktorej preklad začal už za Basileia. Táto zbierka zákonov odrážala všemohúcnosť cisára vo všetkých spoločenských oblastiach. Lev dal zreorganizovať aj systém themskej správy.
Na rozdiel od svojho otca nebol však nijako zvlášť úspešný vo vojne. Bulhari, ktorí Basileia nikdy neporazili, dokázali v roku 894 premôcť Levovu armádu. Lev si preto na pomoc povolal nomádskych Maďarov, ktorí sa zdržiavali v tom čase na južnej Ukrajine. S ich pomocou sa mu podarilo Bulharov poraziť. Keď si však bulharský kráľ Simeon I. uvoľnil ruky vytlačením Maďarov do Panónie, bol Lev proti Bulharom opäť bezmocný a utrpel ťažkú porážku v bitke pri Bulgarofygone v roku 896. V následnej mierovej zmluve sa Lev zaviazal platiť Bulharom tribút.
V roku 907 Konštantínopol napadli Rusi pod vedením Olega, pretože si chceli vymôcť výhradné obchodné práva s ríšou. Lev ich žiadosť odmietol, keď ale v roku 911 podnikli nový útok, radšej svoje zamietavé stanovisko zmenil a poskytol im žiadané obchodné privilégia.
Neúspešný bol aj vo vojne proti Arabom. V roku 902 stratil na Sicílii Taorminu, poslednú byzantskú pevnosť na ostrove. V roku 907 moslimskí piráti z Kréty vydrancovali Solún. Keď sa Lev pokúsil vyslať flotilu na znovu dobytie Kréty, Saracéni ju zdrvujúco porazili. Krátko po tejto porážke Lev ochorel a zomrel. Pretože jeho syn bol ešte dieťaťom, stal sa jeho regentom, Levov brat Alexander, cisárom.
Lev po sebe zanechal rozsiahle literárne dielo: Predovšetkým významný je teoretický vojenský spis "Taktika".
Levovi sa dlho nedarilo mať syna, ktorý by mohol byť jeho dedičom. Jeho prvá žena, ktorú si zobral na Basileiov príkaz, zomrela v roku 897, preto sa oženil znovu, tentoraz s dcérou svojho radcu Styliana Zautza, Zoe, tá však o dva roky neskôr tiež zomrela. Po druhej svadbe vytvoril Lev pre svojho svokra titul "basilopator" (otec cisára). Aj keď tretí sobáš cirkev zakázala, Lev sa napriek tomu oženil znovu. Jeho tretia žena zomrela ale už v roku 901. Namiesto štvrtého sobáša, ktorý by bol ešte väčším hriechom než tretí, si Lev priviedol na dvor milenku menom Zoe Karbounopsina (Čiernooká). Keď mu v roku 904 konečne porodila syna, rozhodol sa s ňou oženiť aj napriek odporu cirkvi na čele s patriarchom Nikolaom Mystikom.

</doc>
<doc id="86695" title="Fosília" url="https://sk.wikipedia.org/wiki?curid=86695">
Fosília

Fosília (iné názvy: petrefakt, skamenenina, skamenelina; proces vzniku fosílie sa nazýva fosilizácia alebo skamenenie) môže byť: 
Termín skamenenina/-lina (v najužšom zmysle) má ešte štvrtý význam – je to len fosília, ktorá vznikla presýtením minerálnymi látkami, teda skamenením (v najužšom zmysle), tzv. fosilizáciou.
Opakom fosílie je tzv. recentný zvyšok (súčasný zvyšok).
Najčastejšie sa zachovávajú tvrdé časti živočíchov: zuby, kosti, lastúry, zvleky, škrupiny a podobne. Najstaršie známe voľným okom pozorovateľné pozostatky živých organizmov, ale nie fosílie sú stromatolity. Sú to vrstvy povlakov siníc, na ktoré prilipol vápnitý kal.
Štúdiom fosílií sa zaoberá paleontológia. 
Fosilizácia.
Fosilizácia, alebo skamenenie, sú chemické, fyzikálne a diagenetické pochody, ktoré spôsobili premenu organických zvyškov rastlinstva a živočíšstva minulých geologických období a umožnili ich zachovanie až do dnešných čias.
Najčastejšími druhmi fosilizácie sú:
Fosilizácia je pomerne zriedkavý proces, väčšina organizmov sa po smrti rozkladá činnosťou iných organizmov alebo chemickými procesmi. Aby mohla vzniknúť fosília, musia byť splnené dve základné podmienky:
Náš súčasný fosílny záznam je z týchto dôvodov veľmi neúplný a často aj málo reprezentatívny.

</doc>
<doc id="86699" title="Vlasovec psí" url="https://sk.wikipedia.org/wiki?curid=86699">
Vlasovec psí

Vlasovec psí () je druh parazita z rodu dirofilária. Spôsobuje dirofilariózu.
Dospelý vlasovec psí dorastá do značnej dĺžky (samica až do 30 cm, samec do 20 cm). Dospelé jedince parazitujú v pľúcach, srdci, dutých žilách, očiach a v centrálnom nervovom systéme.
Samica kladie priamo do krvného obehu drobné larvy - mikrofilárie (0,3 mm), ktoré potom cirkulujú v tele. Koncentrácia mikrofilárií v krvi periodicky kolíše: väčšia je na jar, v lete a večer medzi 18:00 a 22:00 hod.). Vlasovec psí sa dožíva až 7 rokov.
Do krvného obehu hostiteľa (pes domáci, mačka domáca, dobytok, zver, človek) sa vlasovec psí dostane cez medzihostiteľa - komára, prípadne transplacentárnou cestou (z matky na plod).

</doc>
<doc id="86715" title="Dirofilaria repens" url="https://sk.wikipedia.org/wiki?curid=86715">
Dirofilaria repens

Dirofilaria repens je druh parazita z rodu dirofilária. Spôsobuje podkožnú formu dirofilariózy.
Dospelý jedinec dirofilarie repens dorastá do dĺžky 17 cm (samica až do 17 cm, samec do 7 cm). Dospelé jedince parazitujú v pľúcach, srdci, dutých žilách, očiach a v centrálnom nervovom systéme.
Samica kladie priamo do krvného obehu drobné larvy - mikrofilárie (0,3 mm), ktoré potom cirkulujú v tele. Koncentrácia mikrofilárií v krvi periodicky kolíše: najvyššia koncentrácia je v noci medzi 22:00 a 3:00 hod. Jedna samica je schopná naklásť až približne 5 000 mikrofilárií a to v priebehu niekoľkých mesiacov až rokov. Od nakazenia organizmu mikrofiláriami po výskyt prvých dospelých jedincov uplynie približne 6 mesiacov. 
Do krvného obehu hostiteľa (pes domáci, mačka domáca, dobytok, zver, človek) sa dirofilaria repens dostane cez medzihostiteľa - komára, prípadne transplacentárnou cestou (z matky na plod). 

</doc>
<doc id="86718" title="Dirofilarióza" url="https://sk.wikipedia.org/wiki?curid=86718">
Dirofilarióza

Dirofilarióza je choroba spôsobená parazitujúcimi vlasovcami dirofilaria immitis a dirofilaria repens) z čeľade Onchocercidae. Postihuje najmä psov, mačky a voľne žijúce dravce. Toto ochorenie sa dá liečiť len veľmi ťažko a často končí smrťou. Predstavuje závažný problém najmä v USA, Kanade, Afrike, Ázii, Austrálii, Španielsko, Grécko). Ojedinele sa vyskytuje aj v strednej Európe, oblasť jej výskytu sa však neustále rozširuje.
Prenos a patogenéza.
Dospelé jedince hlístic sa najčastejšie nachádzajú v srdcovej predsieni a komore, pľúcnych artériách a dutej žile hostiteľa, najčastejšie psa. Samice rodia živé larvy zvané mikrofilárie, ktoré sa dajú v krvi diagnostikovať najlepšie večer a v noci, kedy sa zdržujú v periférnych oblastiach organizmu a prispôsobujú sa tak biorytmu prenášača, najčastejšie komára. Iné zdroje uvádzajú, že nie je známe žiadne periodické ani sezónne kolísanie počtu mikrofilálií.
Mikrofilárie v komárovi nedosahujú vyšší vývojový stupeň, ale majú pre ich ďalší vývoj určitý význam, pretože iba mikrofilárie prenesené do hostiteľa pomocou prenášača sú schopné dosiahnuť dospelosť, zatiaľ čo mikrofilárie prenesené transplacentárne, prípadne transfúziou túto schopnosť nemajú.
Z komára sa mikrofilálie do hostiteľa dostanú tak, že pri ďalšom satí prerážajú chitínovú stenu jeho ciciaka a spolu s jeho slinami sa dostávajú do krvného obehu hostiteľa. Za približne 6 mesiacov dospievajú a samice začínajú rodiť mikrofilárie. Dospelé jedince môžu žiť v hostiteľovi aj niekoľko rokov (5 – 7 rokov).
Podkožná forma.
Podkožnú formu dirofilariózy spôsobuje hlística dirofilaria repens. Choroba môže mať skrytý priebeh, alebo sa objavujú v podkoží na pohmat tvrdé uzlíky obsahujúce dospelého parazita. Ďalšími prejavmi ochorenia je svrbenie a sčervenanie pokožky, výskyt šupín a vypadávanie chlpov.
Srdcová forma.
Srdcovú formu dirofilariózy spôsobuje hlística dirofilaria immitis. Parazit vyvoláva svojou činnosťou zápal výstelky srdca a ciev, čo sa prejavuje chronickým ochorením srdca a pľúc. Postihnutý jedinec má ťažkosti s dýchaním, kašle, trpí nechutenstvom a chudne, môžu sa vyskytnúť kŕče podobné epileptickému záchvatu. Nezriedka sa objavujú opuchy a horúčka. V moči je možné objaviť krv.
Infekcia u ľudí.
Komár, ktorý nasal krv z nakazených zvierat, môže infikovať aj človeka. Nákaza sa najčastejšie prejavuje vo forme podkožných uzlíkov na hlave (45%), na očnom viečku, prípadne v okolí oka (31%), na tvári a krku (18%) a na hrudi (15%). V ľudskom organizme nie je parazit schopný rozmnožovania, čo sťažuje diagnostiku. Liečba prebieha chirurgickou cestou. (Pampiglione and Rivasi, 2000)
Diagnostika.
Diagnostika dirofilariózy sa zakladá na preukázaní mikrofilárií a antigénu v krvnom sére pomocou testu ELISA. Úspešnosť testu závisí od počtu hlístic, ich pohlaví a veku, pretože test preukáže iba antigén pohlavne zrelých samíc.
Mikrofilárie sa preukazujú pomocou krvného testu. Pozitívne jedince mladšie ako 7 mesiacov sú hostiteľmi mikrofilárií neschopných dosiahnuť vývojový stupeň dospelosti, pretože sa do tela jedinca dostali transplacentárne.
Liečba.
Liečba je dlhodobá a náročná, nezriedka neúspešná. Existuje niekoľko terapeutických postupov v závislosti od individuálnych potrieb jedinca. Pre odstránenie dospelých hlístic a mikrofilálií sa používajú rôzne chemoterapeutiká, ktoré môžu mať fatálne dôsledky na pacienta.
Prevencia.
Vhodnou metódou prevencie najmä v oblastiach so zvýšeným výskytom hlístic je aplikácia preventívnych preparátov počas celého obdobia aktivity komárov. Komerčné preparáty obsahujú účinnú látku selemectin, ivermectin alebo milbemycinoxim. Dávkovanie odporúča výrobca.

</doc>
<doc id="86730" title="Termoplast" url="https://sk.wikipedia.org/wiki?curid=86730">
Termoplast

Termoplasty sú plastické materiály, ktoré sú v určitej teplotnej oblasti ľahko tvarovateľné a túto vlastnosť si zachovávajú. Proces ich tvrdnutia je reverzibilný — po ochladení ich možno opäť zahriatím previesť na taveninu a tvarovať. Týmto sa významne odlišujú od reaktoplastov (bakelit), ktoré po vytvrdnutí nie je možné opätovne tvarovať. Termoplasty sú dobre rozpustné v organických zlúčeninách.
Väčšina termoplastov sú vysokomolekulové polyméry, v ktorých sú makromolekulové reťazce navzájom viazané slabými van der Waalsovými silami (napr. polyetylén); silnejšími interakciami dipól—dipól (napr. nylon) alebo silami medzi aromatickými systémami (napr. polystyrén). 

</doc>
<doc id="86736" title="Kĺb (anatómia)" url="https://sk.wikipedia.org/wiki?curid=86736">
Kĺb (anatómia)

Kĺb (iné názvy: staršie zhyb , zriedkavo artikulácia; lat. "junctura synovialis", "articulatio") je pohyblivé spojenie dvoch alebo viacerých kostí, ktoré sa vo vnútri väzivového puzdra dotýkajú plochami pokrytými chrupkou. Tieto plochy (lat. "facies articulares") sú väčšinou v podobe "kĺbnej jamky" (lat. "fossa articularis") a "kĺbnej hlavice" (lat. "caput articulare"). Ich chrupka je zväčša hyalínna, len v kĺboch, ktoré sú vystavené veľkému tlaku, je zväčša väzivová. Hrúbka chrupky sa pohybuje od 0,5 po 6 mm, čím je kĺb viac zaťažovaný, tým je hrubšia. Zabezpečuje tiež rast kostí, najmä krátkych.
Kĺbne puzdro.
"Kĺbne puzdro" (lat. "capsula articularis") obklopuje styčné plochy kostí a pripája sa na ne v rôznej vzdialenosti od kĺbnej plochy. Má dostatočnú vôľu, aby neobmedzovalo fyziologický pohyb v kĺbe. Skladá sa z dvoch vrstiev:
Prídavné štruktúry kĺbov.
Súčasťou niektorých kĺbov sú ďalšie štruktúry, ktoré sú významné pre ich funkciu:
Kĺbna chrupka.
Kĺbna chrupka väčšiny kĺbov človeka je hyalínna, neobsahuje žiadne cievy a nervy. Skladá sa z troch vrstiev:
Kĺbna chrupka je vyživovaná difúziou, najmä zo synoviálnej tekutiny, menej zo synoviálnej membrány priľahlej k obvodu chrupky. Preto fragmenty chrupky, ktoré sa oddelia napr. po úraze od hlavného „tela“, môžu nielen prežívať ale i rásť – vznikajú tzv. "kĺbne myšky". 
Regeneračná schopnosť kĺbnej chrupky je veľmi malá, chondrocyty sa po ukončení rastu už nedelia.
Cievne zásobenie kĺbov.
Kĺby sú krvnými cievami zásobené veľmi bohato a okolo kĺbneho puzdra sa často tvorí sieť (lat. "rete articulare"). Kĺbne vetvy tepien zásobujú epifýzy, kĺbne puzdro a synoviálnu membránu, v terminálnom vetvení vzniká bohatá sieť kapilár – preto i ľahké zranenie môže mať za následok krvácanie do kĺbnej dutiny.
Lymfatická cievna spleť je uložená hlbšie v synoviálnej membráne, vo väzivovej vrstve sa spájajú do hrubších vetiev a vychádzajú na flexorovej strane kĺbu. Spájajú sa s vetvami okostice a vlievajú do hlavných miazgových ciev.
Inervácia kĺbov.
Kĺby sú dobre inervované. Vetvy pochádzajú z nervov, ktoré inervujú svaly pohybujúce kĺbom. Slabo je inervovaná synoviálna membrána, kĺbna chrupka nie je inervovaná vôbec. Nervové zakončenia, ktoré vedú vzruchy do CNS, informujú o momentálnom stave kĺbu (tlak, poloha, napätie puzdra a pod.) Vedome alebo reflexne je potom ovplyvňovaná svalová kontrakcia a tonus, a tým aj poloha a postavenie kĺbu.
Pohyby kĺbov.
"Pozri článok Anatomické postavenie."
Rozdelenie kĺbov.
Podľa počtu kostí, ktoré ho tvoria:
Podľa tvaru kĺbnych plôch:

</doc>
<doc id="86757" title="OpenStreetMap" url="https://sk.wikipedia.org/wiki?curid=86757">
OpenStreetMap

OpenStreetMap je otvorený projekt, ktorého cieľom je tvorba voľných geografických dát, ako sú napríklad cestné mapy. Používa predovšetkým dáta z prijímačov GPS (v režime automatického zaznamenávania súradníc prechádzanej trasy), ktoré sú následne kontrolované a editované. Je založený na kolektívnej spolupráci a na koncepcii Open source.
Projekt OpenStreetMap založil v júli 2004 Steve Coast z Veľkej Británie. V apríli 2006 sa OSM začal transformovať na nadáciu. „Nadácia OpenStreetMap je medzinárodná nezisková organizácia, ktorej zámerom je povzbudzovať tvorbu, spracovanie a šírenie voľných geografických dát a poskytovať tieto dáta ktorémukoľvek záujemcovi o ich používanie a zdieľanie.“ Licencia pod ktorou sú dáta poskytované je Open Database License.
Formát dát.
Najbežnejším zdrojom dát nahrávaných do OSM sú prenosné prijímače GPS. Mnohí prispievatelia používajú nástroj ako napr. GPSBabel na konverziu dát zo surového (NMEA) alebo proprietárnych formátov do GPX, ktorý je odvodený z XML. Dáta sa zhromažďujú vo vzťažnom systéme WGS84 ako zemepisná dĺžka / zemepisná šírka a sú obvykle zobrazené v Mercatorovej projekcii.
Zobrazovacie nástroje.
Webstránka OpenStreetMap poskytuje zobrazovač založený na koncepte AJAX a OpenLayers, podobný tomu, ktorý používajú napríklad Google Maps. Vzhľadom na fakt, že zdrojová databáza je verejne dostupná, existuje množstvo portálov ktoré ponúkajú mapu v inej vizualizácii. Väčšina využíva OpenLayers, ale niektoré sú založené na iných technológiách, napríklad Flash.
Popri online mapách, existujú aj mapy do mobilných telefónov, tlačené mapy, mapy pre nevidiacich, 3d mapy. Neexistuje žiadna legálna prekážka pri tvorbe akejkoľvek reprezentácie mapy.
Editovacie nástroje.
K dispozícii je niekoľko možností editovania:
Editovať smie len registrovaný užívateľ. Za zriadenie konta sa neplatí, naopak, verejnosť je vyzývaná ku spolupráci.
Zdroje dát.
Hlavné cestné dáta sa obvykle odvodzujú z GPS-trasy, zaznamenaných bežným komerčným GPS-prijímačom. Mozaika satelitných fotografií z družice Landsat7 sa používa ako podklad a na overenie dát.

</doc>
