<doc id="402527" title="ASD Pallamano Terst" url="https://sk.wikipedia.org/wiki?curid=402527">
ASD Pallamano Terst

 
ASD Pallamano Terst je taliansky mužský hádzanársky klub z Terstu. Vznikol v roku 1970 pod názvom "US ACLI Pallamano Trieste". Je 17-násobný majster krajiny a 6-násobný víťaz národného pohára. Z medzinárodných úspechov sú najhodnotnejšie štvrťfinálová účasť v Pohári víťazov pohárov či semifinálová účasť vo Vyzývacom pohári EHF. Momentálne (2020) hrá najvyššiu domácu súťaž, Campionato italiano di pallamano maschile.
Úspechy.
Talianska najvyššia súťaž:
Víťaz Talianskeho pohára:
Európske súťaže.
Liga majstrov:
Pohár víťazov pohárov:
Pohá EHF:
Vyzývací pohár:

</doc>
<doc id="402647" title="Tomáš Kóňa" url="https://sk.wikipedia.org/wiki?curid=402647">
Tomáš Kóňa

Tomáš Kóňa (* 1. marec 1984, Nitra) je slovenský futbalový záložník, v minulosti reprezentant Slovenska. V súčasnosti je hráčom FC Nitry. Je aj bývalým reprezentantom Slovenska do 21 rokov a v roku 2011 nastúpil premiérovo v seniorskej futbalovej reprezentácii v zápase proti Andorre.
Kariéra.
Je odchovancom nitrianskeho futbalu, kde hrával už od svojich 5-tich rokov. Do seniorského mužstva FC Nitra sa dostal ako 18 ročný. Nitra vtedy hrala druhú najvyššiu futbalovú súťaž. Po dvoch rokoch Nitra postúpila do najvyššej súťaže. Po pol ročnom pôsobení v Corgoň lige si Tomáša vybral tréner Stanislav Griga do pražskej Sparty. Po 2 a pol ročnom pôsobení v Sparte odišiel na hosťovania do Zlína, kde odohral 8 stretnutí.
Zo Zlína putoval na ďalšie hosťovanie tentokrát do Artmedie Petržalka, kde dohral prebiehajúcu sezónu 2008/2009. V ďalšej sezóne sa vrátil do FC Nitra, kde bol na ročnom hosťovaní. V sezóne 2010/2011 hosťoval u FK Senica - nováčika najvyššej futbalovej súťaže.V júni 2011 sa stal kmeňovým hráčom FK Senica. V Senici bol oporou tímu a kapitánom. Počas piatich sezón v drese FK Senica odohral v drese tohto klubu 159 stretnutí. Tomáš vyniká najmä výbornou kopacou technikou, prehľadom v hre, technikou a futbalovým rozumom. 

</doc>
<doc id="407499" title="Progressbar" url="https://sk.wikipedia.org/wiki?curid=407499">
Progressbar

Progressbar je občianske združenie v Bratislave, so sídlom na Lazaretskej 12, ktoré prevádzkuje priestor vo forme klubovne na ul. Dunajská 14. Združenie vzniklo v roku 2010.
V Progressbare sa stretávajú rôzne komunity a konajú sa tu workshopy na témy okolo voľných internetových projektov akými sú napríklad OpenStreetMap, slobodná internetová encyklopédia Wikipédia a pod. Prvoradým cieľom občianskeho združenia je podpora rozvoja vedomostí a zručností v oblasti technológií, vedy, umenia a kultúry. V priestoroch klubovne - tzv. hackerspace, sa pravidelne konajú stretnutia občianskeho združenia Wikimedia Slovensko.
Po presťahovaní klubu na Dunajskú 14 v marci 2018 sa rozšíril priestor pre spoločné kancelárie (coworking space), ktorý využívajú viaceré start-upové spoločnosti a jednotlivci. Naďalej však tvorí základ činnosti nezisková prevádzka pre členov aj pre široký okruh návštevníkov.

</doc>
<doc id="413805" title="Osemsmerovka" url="https://sk.wikipedia.org/wiki?curid=413805">
Osemsmerovka

Osemsmerovka je logická hra, zábavná hádanka, alebo slovný hlavolam. Skladá sa z tela osemsmerovky (štvorec, kruh, trojuholník, atď...) a zo zoznamu slov. V tele osemsmerovky sú na prvý pohľad náhodne zoradené písmena vedľa seba a v riadkoch tak, že ju celú vyplnia. Slová zo zoznamu slov má lúštiteľ v hernom poli vyhľadať a vyškrtať.
Slová OSEMsmerovky je možné škrtať ôsmimi smermi:
Po vyškrtaní všetkých slov ostanú písmená, ktoré tvoria tajničku. Písmená tajničky je treba čítať zhora nadol a zľava doprava.

</doc>
<doc id="426891" title="Abstraktné podstatné meno" url="https://sk.wikipedia.org/wiki?curid=426891">
Abstraktné podstatné meno

Abstraktné podstatné meno (iné názvy: abstraktné substantívum, nehmotné podstatné meno/substantívum, abstraktum) je pomenovanie javov skutočnosti, ktoré existujú nesamostatne ako nesamostatné stránky (vlastnosti, schopnosti, deje) substancií, ale ktoré v myslení (abstrakciou) vyčleňujeme a chápeme ako samostatné. Patria medzi ne názvy:
Veľkú väčšinu abstraktných substantív tvoria odvodené slová, motivované slovesami a adjektívami. 
Porovnaj prípony:
Hranica medzi abstraktami a konkrétami je relatívna. Pri mnohých abstraktách sa zúžil pôvodný abstraktný význam, takže slovo má aj pôvodný, aj zvecnený význam, napr. "jedenie" (dej jedenia i jedlo), "viazanie" (činnosť i prostriedok, napr. na lyžiach)," sladkosť" (vlastnosť i sladká vec).

</doc>
<doc id="429181" title="Darney (obec)" url="https://sk.wikipedia.org/wiki?curid=429181">
Darney (obec)

Darney je francúzska obec, ktorá sa nachádza v departemente Vosges, v regióne Lotrinsko.
Poloha.
Obec má rozlohu . Najvyšší bod je položený a najnižší bod 
Obyvateľstvo.
Počet obyvateľov obce je ().
Nasledujúci graf zobrazuje vývoj počtu obyvateľov v obci.
História.
V Darney sa nachádzal tábor československých legionárov. V júni 1918 ho navštívil aj Edvard Beneš. Dnes sa v Darney nachádza pamätník československých legionárov, Masarykovo námestie, historický vagón, aký bol používaný československými legionármi a Československé múzeum. 
Múzeum.
Na hrade v Darney je umiestnené od roku 1938 Československé múzeum. V múzeu sa nachádzajú historické fotky, dokumenty, a rôzne artefakty. 

</doc>
<doc id="430332" title="Sainte-Geneviève-des-Bois (Essonne)" url="https://sk.wikipedia.org/wiki?curid=430332">
Sainte-Geneviève-des-Bois (Essonne)

Sainte-Geneviève-des-Bois je francúzske mesto, ktoré sa nachádza v departemente Essonne, v regióne Île-de-France.
Poloha.
Mesto má rozlohu . Najvyšší bod je položený a najnižší bod 
Obyvateľstvo.
Počet obyvateľov mesta je ().
Nasledujúci graf zobrazuje vývoj počtu obyvateľov v meste.
Dejiny.
V 20. rokoch 20. storočia sa mesto stalo centrom ruskej emigrácie vo Francúzsku. Emigranti sem prišli po porážke bielych síl v ruskej občianskej vojne. Nachádza sa tu veľký ruský cintorín a mesto je dodnes centrom ruskej kultúry vo Francúzsku.

</doc>
<doc id="430605" title="Peter Kažimír" url="https://sk.wikipedia.org/wiki?curid=430605">
Peter Kažimír

Ing. Peter Kažimír (* 28. jún 1968, Košice) je slovenský politik a súčasný guvernér Národnej banky Slovenska.
Životopis.
Peter Kažimír absolvoval Obchodnú fakultu vtedajšej Vysokej školy ekonomickej v Bratislave. Potom pracoval na pozícií asistenta daňového poradcu v právnickej kancelárii. Od roku 1995 pôsobil ďalších 11 rokov vo viacerých komerčných firmách.
Poslancom Národnej rady Slovenskej republiky sa stal po voľbách v roku 2006 za stranu SMER-SD a zastával funkciu štátneho tajomníka ministerstva financií. V roku 2012 sa ujal funkcie ministra financií a zostal v nej aj po voľbách v roku 2016. Počas toho, že bol minister financií zastával aj pozíciu podpredsedu vlády.
V minulosti bol najdlhšie slúžiacim ministrom z krajín Európskej únie a najdlhšie slúžiacim ministrom v histórií samostatnej Slovenskej republiky. Počas svojho pôsobenia na ministerstve financií pripravil 7 rozpočtov. V roku 2018 predložil historicky prvý návrh štátneho rozpočtu, ktorý pre rok 2019 počítal s vyrovnaným rozpočtom verejných financií. Na rezort financií nastúpil v roku 2012 s deficitom 4,3 % HDP. Pri odchode z ministerského postu v roku 2019 odovzdal rezort s rozpočtom bez deficitu. Peter Kažimír vo funkcií ministra tiež znížil dlh verejných financií z takmer 55 % HDP v roku 2013 na 49 % výkonu ekonomiky v roku 2018. 
Od 1. júna 2019 sa stal guvernérom Národnej banky Slovenska.
Od roku 2010 bol podpredsedom SMERu. V súvislosti s vymenovaním za guvernéra NBS sa 3. júna 2019 vzdal členstva v strane.

</doc>
<doc id="431378" title="František Kazinczy" url="https://sk.wikipedia.org/wiki?curid=431378">
František Kazinczy

František Kazinczy (; * 27. október 1759, Érsemjén – † 23. august 1831, Széphalom, dnes časť Nového Mesta pod Šiatrom) bol uhorský šľachtic a jazykovedec. Odštartovaním jazykovej reformy sa zaslúžil o vznik modernej maďarčiny.
Životopis.
Pochádzal zo zemianskej rodiny s latinsko-maďarským prídomkom "Kazinczy de Kazincz et Alsóredmecz". Študoval na evanjelickom lýceu v Kežmarku a na kalvínskom kolégiu v Sárospataku. Právo študoval v Košiciach, na Evanjelickom kolégiu v Prešove a v Pešti. Od roku 1784 bol členom slobodomurárskeho hnutia. V roku ho 1785 cisár Jozef II. vymenoval za inšpektora východouhorského školského obvodu so sídlom v Košiciach. Jeho reakciou na štátny germanizmus Jozefa II. bola snaha o obrodu maďarského jazyka. Preto sa začal venovať zveľaďovaniu maďarčiny prekladom klasikov a slovotvorbou z maďarských archaizmov. Reformou jazyka, kedy bolo vytvorených viac ako 10 000 nových slov, položil základy modernej maďarčiny. S týmto cieľom v roku 1788 založil so svojimi druhmi Davidom Barótim Sabóom a Jánom Bačánim v Košiciach "Košickú maďarskú spoločnosť" (Kassai Magyar Társaság). V rokoch 1788-1792 tu vydávali prvý maďarský literárny časopis "Maďarské múzeum" (Magyar Múzeum). Z Košíc je známy aj jeho preklad Hamleta. V rokoch 1790-1791 vydával v Košiciach vlastný slobodomurársky časopis "Orpheus". 
V roku 1791 ho prepustili zo štátnej správy kvôli kalvínskemu vierovyznaniu. Odcestoval do Viedne, kde sa pridal k uhorskému jakobínskemu hnutiu vedenému Ignácom Martinovičom. V roku 1794 bol preto zatknutý a v roku 1795 odsúdený na trest smrti. Cisár František I. rozsudok zmenil na väzenie na neurčitú dobu. Väznili ho na Špilberku, v Kufsteine a v Mukačeve. V roku 1801 bol prepustený a usadil sa na zemplínskom statku Széphalom pri Novom Meste pod Šiatrom. V rokoch 1814-1816 bol publikovaný súbor jeho diel a básní v deviatich zväzkoch a súbor jeho listov v piatich zväzkoch. V roku 1828 sa stal zakladajúcim členom Uhorskej vedeckej spoločnosti (predchodkyne Akadémie vied) a prvým korešpondentom jej historickej sekcie. V roku 1831 zomrel na choleru.

</doc>
<doc id="431418" title="Priekopa (Martin)" url="https://sk.wikipedia.org/wiki?curid=431418">
Priekopa (Martin)

Priekopa je mestská časť mesta Martin. 
Polohopis.
Nachádza sa v dolnom Turci, v severnej časti mesta a sútoku rieky Turiec a Sklabinského potoka. V súčasnosti sa tu okrem starej zástavby, siahahúcej až do 18. storočia, nachádza panelové sídlisko, ktoré nadväzuje na zástavbu susedných Vrútok – v minulosti rovnako mestskej časti Martina. Delí sa na časti: Hôrka, Nákladné Nádražie, Nová Priekopa, Stará Priekopa. Súčasťou pôvodnej obce boli aj obce Košúty a Hladomír.
Dejiny.
Pôvodne samostatná obec bola neskôr zlúčená s mestom Martin (najprv v rokoch 1949 - 55, potom nasledovalo krátke obdobie samostatnosti do r. 1971). V Priekope sa našlo sídlisko a pohrebisko lužickej kultúry. Prvá písomná zmienka pochádza z roku 1271. V roku 1944 tu vznikol Revolučný národný výbor, obyvatelia obce sa zapojili do SNP. V obci prebiehali 22 dní dlhé boje medzi povstaleckými jednotkami a nemeckým vojskom, pričom bolo zničených 77 domov, 66 hospodárskych budov a zomrelo 125 ľudí. Obyvatelia pomáhali pri oslobodzovacích bojoch v roku 1945. V obci bolo v roku 1951 založené JRD, ktoré skrachovalo, v roku 1957 bolo znovuzaložené. V roku 1971 bola obec opäť zlúčená s Martinom, pretože jej súčasťou bola niekdajšia obec Košúty, na ktorej území sa malo postaviť nové sídlisko pre zamestnancov ZŤS Martin.
Časti obce.
Kolónia Hviezda.
Severozápadná časť Priekopy sa nazýva podľa Ulice Kolónia Hviezda z ktorej sa ďalej pokračuje až na Martinské Hole. Časť Kolónia Hviezda sa ulicou Fínska rozdeľuje na vrútockú časť a na martinskú časť. Nachádza sa tu aj mestský cintorín Martin, autocamping Turiec a je to obľúbené miesto oddychu pre Martinčanov aj Vrútočanov. Premáva sem autobusová linka č.23, 33.

</doc>
<doc id="431691" title="TSV Bayer 04 Leverkusen (hádzaná)" url="https://sk.wikipedia.org/wiki?curid=431691">
TSV Bayer 04 Leverkusen (hádzaná)

 
TSV Bayer 04 Leverkusen je nemecký ženský hádzanársky klub z Leverkusenu. Vznikol v roku 1904 ako súčasť leverkusenského multi-športového klubu "TSV Bayer 04". Je 9-násobný majster krajiny a 11-násobný víťaz národného pohára, čo z neho robí najúspešnejší nemecký (bez NDR) ženský hádzanársky klub histórie. Z medzinárodných úspechov sú najhodnotnejšie víťazstvo vo Vyzývacom pohári EHF 2004/05 či finálová účasť v Európskom pohári majstrov EHF. Momentálne (2012) hrá najvyššiu domácu súťaž, Frauen Handball-Bundesliga. 
Úspechy.
Nemecká najvyššia súťaž:
Západonemecká najvyššia súťaž:
Víťaz Nemeckého pohára:
Víťaz Západonemeckého pohára:
Európske súťaže.
Európsky pohár majstrov EHF:
Liga majstrov:
Pohár víťazov pohárov:
Pohár EHF:
Vyzývací pohár:

</doc>
<doc id="431959" title="Alojz Hlina" url="https://sk.wikipedia.org/wiki?curid=431959">
Alojz Hlina

Alojz Hlina (* 22. október 1970, Liptovský Mikuláš) je slovenský podnikateľ v gastronómii, občiansky aktivista a politik. V rokoch 20122016 pôsobil ako poslanec NR SR. Od júna 2016 do marca 2020 bol predsedom Kresťanskodemokratického hnutia.
Životopis.
Alojz Hlina sa narodil 22. októbra 1970 v Liptovskom Mikuláši, kde vyštudoval Strednú školu poľnohospodársku (dnes SOŠ polytechnická). Následne začal študovať na Vysokej škole poľnohospodárskej (dnešná SPU) v Nitre. Po Nežnej revolúcii zo školy odišiel a stal sa prvým manažérom združenia Vysokoškolská únia Slovenska. Neskôr sa venoval podnikaniu v oblasti gastronómie.
Politik.
Alojz Hlina bol v parlamentných voľbách v roku 2012 zvolený za poslanca NR SR. Na pozíciu kandidoval z 9. miesta kandidátky strany OĽaNO ako manažér, farmár, aktivista. V októbri toho istého roku z poslaneckého klubu vystúpil a pôsobil ako nezaradený poslanec.
Dňa 2. septembra 2014 si Alojz Hlina v registri politických strán a hnutí zaregistroval stranu Občania Slovenska.
V marci 2015 vstúpil do poslaneckého klubu Kresťanskodemokratického hnutia (KDH). V parlamentných voľbách v roku 2016 kandidoval za KDH zo 70. miesta, hnutie sa však po prvýkrát nedostalo do parlamentu.
V júni 2016 sa stal Alojz Hlina predsedom KDH, kedy na sneme strany získal 220 hlasov, jeho protikandidátka Eleonóra Porubcová 90 hlasov. V roku 2018 svoju pozíciu obhájil, keď získal 233 hlasov oproti 101 hlasov Richarda Vašečku. Hlina z funkcie predsedu strany odstúpil 2. marca 2020 po neúspechu KDH v parlamentných voľbách, kedy získalo len 4,65 % hlasov a nepostúpilo do Národnej rady.
Občiansky aktivista.
Alojz Hlina prevádzkoval v Bratislave a v Žiline gastronomické zariadenia. Na podniku s názvom 1. slovenská krčma mal ešte v roku 2009 umiestnený reklamný billboard s textom „"Nikto v súčasnosti neškodí našej krajine viac ako Ján Slota"“ a bol súčasťou jeho aktivizmu, neskôr spoločne s Igorom Matovičom, proti vtedajšiemu poslancovi Jánovi Slotovi zo strany SNS. V roku 2012 zorganizovali afterparty, pri ktorej prirovnali koniec pôsobenia Jána Slotu v národnej rade ku koncu pôsobenia Vladimíra Mečiara z hnutia ĽS-HZDS v politike.
Dňa 31. augusta 2012 pristavil k vile, v ktorej žil Vasil Biľak, historický sovietsky tank. Narážal tak na Bilakov podpis na tzv. pozývacom liste, ktorý sa viaže k vstupu vojskám Varšavskej zmluvy na naše územie 21. augusta 1968.
Dňa 15. septembra 2015 na Obchodnej ulici v Bratislave pred nebankovou spoločnosťou Pohotovosť začal stavať múr preto, že v tom čase nemala udelenú licenciu na poskytovanie pôžičiek od Národnej banky Slovenska. Podľa jeho právnika konal podľa inštitútu krajnej núdze, pri ktorom nie je trestná zodpovednosť, a múrom bránil činnosti firmy, ktorá sa podľa jeho slov dopúšťa úžery. Polícia ho však na mieste zadržala a obvinila z trestného činu "neoprávneného zásahu do práva k domu, bytu a nebytovému priestoru" v súbehu s prečinom "obmedzovania osobnej slobody". Neskôr Alojz Hlina oponoval proti použitým donucovacím prostriedkom polície a obvinil Generálnu prokuratúru z toho, že je nespravodlivo trestne stíhaný a nemohol vo veci podať sťažnosť.
Osobný život.
Hlina je ženatý s manželkou Martinou, majú spolu dve dcéry.

</doc>
<doc id="432725" title="Henrich Krejča" url="https://sk.wikipedia.org/wiki?curid=432725">
Henrich Krejča

Henrich Krejča (* 22. august 1973) je slovenský investigatívny novinár. 
Životopis.
Vyštudoval Ekonomickú univerzitu v Bratislave. Od roku 1996 do roku 2010 pracoval v TV Markíza ako redaktor domáceho a neskôr zahraničného spravodajstva v Prahe. Od roku 2006 šéfoval spravodajstvu, neskôr publicistike. Zároveň moderoval reláciu Paľba, ktorú aj scenáristicky pripravoval. Od roku 2012 zastáva post riaditeľa spravodajstva a publicistiky v Televízii Markíza. 
Okrem svojej manažérskej činnosti sa venuje dokumentárnej tvorbe a cestovaniu. Zo sedemmesačnej cesty naprieč Afrikou nakrútil osemdielny dokumentárny cyklus "Slnko a tiene Afriky", za ktorý získal 2. miesto na festivale Camera Slovakia. Za dokument "Nežná 1989 - 20 rokov manželstva so slobodou" získal prémiu Literárneho fondu. V 2014 mu bola opäť udelená rovnaká cena za aktualizovanú verziu k 25.výročiu nežnej revolúcie. V roku 2019 režíjne spracoval ďalší dokumentárny film "Ján a Martina. Vražda, ktorá zmenila Slovensko'´, za ktorý získal od Literárneho fondu Mimoriadnu cenu a nomináciu na Novinársku cenu.
Henrich Krejča je ženatý a má dve dcéry.

</doc>
<doc id="432963" title="Andrej Daňko" url="https://sk.wikipedia.org/wiki?curid=432963">
Andrej Daňko

Andrej Daňko (* 26. máj 1948, Michalovce) je slovenský futbalový tréner a bývalý futbalista. Hral na poste záložníka, spolu s Pollákom - Štafurom tvorili v 70.rokoch jednu z najlepších záloh v Československu. V rokoch 1967 až 1981 hral za VSS Košice. V lige strelil 59 gólov v 313 stretnutiach. Stal sa s VSS Košice víťazom slovenského pohára za rok 1973 a 1980. Ako juniorský reprezentant nastúpil v 5 stretnutiach a strelil jeden gól. Za Česko-slovenskú reprezentáciu odohral 2 prípravné stretnutia s Rakúskom a Walesom. Ako tréner pôsobil vo viacerých kluboch, prevažne na východnom slovensku. V sezóne 1995/96 doviedol FC Chemlon Humenné k víťazstvu v Slovenskom pohári.
Mrakkkkk

</doc>
<doc id="433001" title="László Kövér" url="https://sk.wikipedia.org/wiki?curid=433001">
László Kövér

László Kövér (* 29. december 1959, Pápa, Maďarsko) je maďarský politik, zakladajúci člen pravicovej strany Fidesz a súčasný predseda maďarského parlamentu. Z výkonu tejto funkcie bol oprávnený po rezignácií prezidenta Pála Schmitta dňa 2. apríla 2012 užívať kompetencie hlavy štátu (stal sa dočasným prezidentom Maďarska) do 10. mája 2012, kedy sa úradu oficiálne ujal novozvolený prezident János Áder.
Kontroverzia.
V decembri v roku 2015 povedal denníku "Právo", že sa Česko a Slovensko nemali nikdy stať súčasťou EU, ak majú zákony vychádzajúce z kolektívnej viny (myslené Benešové dekréty).

</doc>
<doc id="433010" title="Basketbalová extraliga mužov" url="https://sk.wikipedia.org/wiki?curid=433010">
Basketbalová extraliga mužov

Basketbalová extraliga mužov (Niké SBL) je najvyššia slovenská basketbalová súťaž mužov, ktorá prebieha nepretržite od roku 1993. Prvá sezóna, ktorá sa organizovala po odohraní federálnej ligy 1992/93, bola skrátená a play-off sa v nej nehralo. Do roku 2003 niesla názov "I. liga". Organizuje ju Slovenská basketbalová asociácia (SBA). Najúspešnejším tímom je BK Slovakofarma Pezinok, ktorý v nej zvíťazil 7-krát. Od sezóny 2014/15 nesie mediálny názov "Slovenská basketbalová liga".

</doc>
<doc id="433030" title="Basketbalová extraliga žien" url="https://sk.wikipedia.org/wiki?curid=433030">
Basketbalová extraliga žien

Basketbalová extraliga žien (EXZ) je najvyššia slovenská basketbalová súťaž žien, ktorá prebieha nepretržite od roku 1993. Prvá sezóna, ktorá sa odohrala po odohraní federálnej ligy 1992/93, bola skrátená a play-off sa v nej nehralo. Do roku 2004 niesla názov "I. liga". Organizuje ju Slovenská basketbalová asociácia (SBA). Historicky najúspešnejším tímom je Young Angels Košice, ktorý v nej zvíťazil 15-krát.
Tímy v sezóne 2020/21.
V sezóne 2020/21 hrá extraligu 8 tímov:

</doc>
<doc id="433064" title="Česko-slovenská basketbalová liga mužov" url="https://sk.wikipedia.org/wiki?curid=433064">
Česko-slovenská basketbalová liga mužov

Česko-slovenská basketbalová liga mužov bola najvyššia česko-slovenská basketbalová súťaž mužov, ktorá vznikla v roku 1930 a prebiehala do roku 1993 (s niekoľkoročnou prestávkou v rokoch 1939 až 1945). Dobovo bola označovaná ako "I. československá liga". Organizovala ju "Československá basketbalová federace (ČSBF)", predtým nazývaná "Basketbalový svaz ÚV ČSTV". Najúspešnejším tímom sa stala Zbrojovka Brno (tiež Sokol či Spartak Brno), ktorý v nej dokázal zvíťaziť 20-krát.
Dobové názvy.
V rokoch 1939 až 1945 sa česko-slovenská súťaž neorganizovala, v Česku a na Morave (Protektorát) aj na Slovensku sa organizovali samostatné súťaže.
Prehľad sezón.
Poznámky:
Rekordy.
Najviac bodujúcim hráčom súťaže sa stal Jiří Zídek, ktorý v rokoch 1962 až 1979 odohral 17 sezón (v troch kluboch) a zaznamenal 10 838 bodov. Je tiež držiteľom rekordu najväčšieho počtu bodov dosiahnutom v jednom zápasev sezóne 1969/70 ako hráč Olomoucu dosiahol v zápase Tesla ŽižkovDukla Olomouc 68 bodov.

</doc>
<doc id="433094" title="Česko-slovenská basketbalová liga žien" url="https://sk.wikipedia.org/wiki?curid=433094">
Česko-slovenská basketbalová liga žien

Česko-slovenská basketbalová liga žien bola najvyššia česko-slovenská basketbalová súťaž žien, ktorá vznikla v roku 1933 a prebiehala do roku 1993 (s niekoľkoročnou prestávkou v rokoch 1939 až 1945). Dobovo bola označovaná ako "I. československá liga". Organizovala ju "Československá basketbalová federace (ČSBF)", predtým nazývaná Basketbalový svaz ÚV ČSTV. Najúspešnejším tímom sa stala Sparta Praha (v rokoch 19511965 ako Spartak Praha Sokolovo), ktorá v nej dokázala zvíťaziť 23-krát.
Dobové názvy.
V rokoch 1939 až 1945 sa česko-slovenská súťaž neorganizovala, v Česku a na Morave (Protektorát) aj na Slovensku sa organizovali samostatné súťaže.
Prehľad sezón.
Poznámky:
Rekordy.
Najviac bodujúcou hráčkou súťaže sa stala Milena Jindrová (rod. Hacmacová), ktorá v rokoch 1962 až 1980 odohrala 18 sezón (v kluboch Slavia VŠ Praha a Lokomotíva Košice) a zaznamenala 6 709 bodov. Stala sa tiež víťazkou ankety o najlepšiu českú basketbalistku 20. storočia.

</doc>
<doc id="433104" title="Abú Nuwás" url="https://sk.wikipedia.org/wiki?curid=433104">
Abú Nuwás

Abú Nuwás, celým menom Abú Nuwás al-Hasan ibn Háni’ al-Hakamí ad-Dimaškí (* 756 alebo 762, Ahwáz, Irán – † 813 alebo 815, pravdepodobne Bagdad) bol arabský básnik. Je najznámejším básnikom obdobia vlády dynastie Abbásovcov.
Životopis.
Žil v Basre, neskôr sa presťahoval do Bagdadu. Venoval sa najmä loveckej, pijanskej a ľúbostnej poézii. Tradičnú kasídu nahradil lyrikou. Žil výstredným životom, dokonca sa stal jedným z hrdinov rozprávok Tisíc a jedna noc, na konci života sa však zmenil na zbožného človeka.

</doc>
<doc id="433105" title="M249" url="https://sk.wikipedia.org/wiki?curid=433105">
M249

M249, predtým označovaná ako M249 Squad Automatic Weapon (SAW), a formálne písaná ako Light Machine Gun, 5.56 mm, M249 je americká verzia belgického ľahkého guľometu FN Minimi, ktorý vyrába spoločnosť FN Herstal (FN). M249 je vyrábaný v USA a je široko používaný zložkami United States Armed Forces. Zbraň bola uvedená v roku 1984. Zbraň poskytuje pechotným oddielom kadenciou guľometu kombinovanú s presnosťou a prenosnosťou blížiacou sa k puške.
V M249 je munícia nabíjaná pomocou tlaku plynu odoberaného z hlavne. Zbraň je chladená vzduchom. Má rýchlo vymeniteľnú hlaveň, čo dovoľuje strelcovi rýchlo nahradiť prehriatu alebo zaseknutú hlaveň. Rozkladacia dvojnožka je pripevnená blízko prednej časti zbrane, aj keď je tiež dostupná trojnožka M192 LGM. M249 môže byť napojený na buď pás alebo zásobníky STANAG, podobne ako zbrane M16 alebo M4.
Guľomety M249 boli nasadené v každej väčšom konflikte od Invázie USA do Panamy. Kvôli hmotnosti a veku zbrane United States Marine Corps testuje ako potenciálnu náhradu za M249 pechotnú automatickú zbraň M27 Infantry Automatic Rifle

</doc>
<doc id="433316" title="Volejbalová extraliga mužov" url="https://sk.wikipedia.org/wiki?curid=433316">
Volejbalová extraliga mužov

Volejbalová extraliga mužov je najvyššia slovenská volejbalová súťaž mužov, ktorá prebieha nepretržite od roku 1993. Prvá sezóna o majstra Slovenska sa hrala po odohratí nadnárodnej "Superligy" a česko-slovenskej súťaže ešte formou 2 turnajov. Do roku 1998 niesla názov "I. liga". Organizuje ju Slovenská volejbalová federácia (SVF). Najúspešnejším tímom je VKP Bratislava, ktorý v nej zvíťazil 11-krát. Od ročníka 2018/19 nesie súťaž mediálny názov "Edymax extraliga mužov".

</doc>
<doc id="434157" title="Česko-slovenská volejbalová liga žien" url="https://sk.wikipedia.org/wiki?curid=434157">
Česko-slovenská volejbalová liga žien

Česko-slovenská volejbalová liga žien bola najvyššia česko-slovenská volejbalová súťaž žien. Vznikla v roku 1931 a prebiehala do roku 1992 (s výnimkou rokov 1938 až 1944). Dobovo bola označovaná ako "I. československá liga". Organizoval ju "Československý volejbalový svaz (ČSVS)", založený v roku 1921 ako "Československý volleyballový a basketbalový svaz" (ČVaBS). Najúspešnejším tímom sa stal PVK Olymp Praha (predtým Rudá hvězda Praha), ktorý v nej dokázal zvíťaziť 12-krát.
Do roku 1954 sa hralo finále formou turnajov, v ktorých boli zastúpené najlepšie družstvá územných súťaží (najčastejšie Čechy, Morava, Slovensko). Od roku 1955 sa už hralo ligovým systémom v jednej celoštátnej skupine. Už v sezóne 1953 sa však uskutočnil pokusný ročník dlhodobej súťaže s 10 družstvami, ktoré prešli oblastnou kvalifikáciu.
Prehľad sezón.
Poznámky:

</doc>
<doc id="434267" title="Veľkonočný pozdrav" url="https://sk.wikipedia.org/wiki?curid=434267">
Veľkonočný pozdrav

Veľkonočný pozdrav je veľkonočný zvyk medzi kresťanmi východnej ortodoxnej cirkvi, orientálne ortodoxnej cirkvi a východnej katolíckej cirkvi, ako aj u rímskych katolíkov a protestantov. Namiesto bežného pozdravenia inej osoby sa použije veľkonočný pozdrav "Kristus vstal z mŕtvych!". Odpoveďou je: "Naozaj vstal (z mŕtvych)" (porovnaj Matúš 27:64, Matúš 28:6-7 a Marek 16 : 6 , Lukáš 24:6 , Lukáš 24:34 ). 
V niektorých kultúrach, napríklad v Rusku a Srbsku, je zvyčajne pozdrav sprevádzaný trojitým bozkom na tvár.

</doc>
<doc id="434340" title="Urban VIII." url="https://sk.wikipedia.org/wiki?curid=434340">
Urban VIII.

Urban VIII., vlastným menom Maffeo Barberini, (* 5. apríl 1568, Florencia – † 29. júl 1644, Rím), bol 235. pápež. Pápežský úrad zastával od 6. augusta 1623 do svojej smrti.
Urban VIII. bol posledný pápež, ktorý rozširoval územie štátu vojenskou silou, a významný patrón umenia. Obrovské dlhy, ktoré vznikli počas jeho pontifikátu, značne oslabili jeho nástupcov, ktorí neboli schopní udržať politický, alebo vojenský vplyv v Európe. Zúčastnil sa tiež sporu s Galileiom a jeho teóriou heliocentrizmu. Počas jeho pontifikátu bol potlačený jansenizmus.
Životopis.
Maffeo Barberini sa narodil vo významnej florentskej rodine. Učili ho jezuiti a získal právnický doktorát na univerzite v Pise v roku 1589.
V roku 1601 Maffeo využil vplyv svojho strýka na Klementa VIII. a stal sa pápežským legátom na dvore francúzskeho kráľa Henricha IV. V roku 1604 ho pápež vymenoval za titulárneho arcibiskupa v Nazarete a pápežského nuncia vo Francúzsku. Pavol V. ho vymenoval za kardinála a pápežského legáta v Bologni. 6. augusta 1623 sa stal nástupcom Gregora XV. a prijal meno Urban VIII..
Pontifikát.
Počas Urbanovho pontifikátu ubehlo 21 rokov tridsaťročnej vojny a sám pontifikát bol nabitý udalosťami. Kanonizoval Alžbetu Portugalskú a Andrea Corsiniho a vydal pápežskú bulu, ktorá predznamenala kanonizáciu Ignáca z Loyoly a Francisca de Xavier y Jassu jeho nástupcom na pápežskom stolci. V roku 1626, po smrti posledného člena vojvodského rodu della Rovere, sa vyhlásil z titulu lénneho pána za dediča urbinského panstva a pripojil Urbino k pápežskému štátu.
Hoci bol ako kardinál veľmi otvorený a tolerantný k novým vedeckým poznatkom (najmä v astronómii a fyzike), ako pápež zastával striktne ortodoxné stanovisko. Ani vzájomné priateľstvo s Galileiom a počiatočná podpora jeho myšlienok nezabránila Urbanovi VIII. povolať astronóma v roku 1633 do Ríma, kde sa musel verejne zriecť výsledkov svojej práce.
Ako posledný pápež uplatňoval nepotizmus vo veľkej miere: veľa členov jeho rodiny získalo vďaka nemu značné bohatstvo. 
Písal aj latinskú poéziu, ktorá sa hojne publikovala.

</doc>
<doc id="434367" title="Vreskot (film)" url="https://sk.wikipedia.org/wiki?curid=434367">
Vreskot (film)

Vreskot () je americký hororový psychopatický film, ktorý napísal Kevin Williamson a režíroval Wes Craven. Vo filme hrajú Neve Campbellová a Courteney Coxová, Drew Barrymorová a David Arquette. Film vyšiel 20. decembra 1996.
Film Vreskot nadväzuje na postavu Sydney Prescottovú (Neve Campbellová), ktorá študuje na strednej škole v meste Woodsboro a ktorá sa stane terčom záhadného vraha známeho ako „Ghostface“. Ďalšie hlavné postavy sú priateľka Sydney Prescottovej, Tatum Rileyová (Rose McGowanová), priateľ Sydney Prescottovej, Billy Loomis (Skeet Ulrich), hororový fanúšik Randy Meeks (Jamie Kennedy), zástupca šerifa, brat Tatum Rileyovej, Dewey Riley (David Arquette) a novinárka Gale Weathersová (Courteney Coxová). Film je kombináciou komédie a detektívky, obsahuje klišé z hororov ako "Halloween" a "Piatok trinásteho". Film v čase jeho vydania bol považovaný za unikátny.
Film Vreskot bol vytvorený podľa skutočnej udalosti, kde sériový vrah Daniel Harold Rolling ("The Gainesville Ripper") tiež zabil študentov. V roku 2000 vyšla komédia na film Vreskot s názvom Scary Movie. Film zarobil 173 miliónov amerických dolárov. Bol niekoľkokrát ocenený a bol aj nominovaný. Mal tri pokračovania. Vreskot 2 vyšiel v roku 1997, Vreskot 3 v 2000 a Vreskot 4 v 2011.
Casting.
Vo filme sa skôr objavovali menej známy herci, pretože žáner bol považovaný za nevhodný pre známejších hercov, keďže filmy mali nižšie rozpočty a často dosahovali negatívnu kritickú odpoveď. Herečka Drew Barrymore, po prečítaní scenáru sa uchádzala o rolu vo filmu medzi prvými a sama oslovila produkční tím. Výrobcovia rýchlo využili jej neočakávaný záujem a podpísali ju, aby hrala hlavnú úlohu Sidney Prescott. Jej účasť bola považovaná za "pomoc" pri prilákaní iných populárnych hercov k filmu. Pred začatím natáčania sa Barrymore dozvedela o tom, že nemôže stvárniť hlavnú postavu, pretože by to bolo v rozpore s jej inými rolami, ktoré už vtedy hrala. Namiesto toho si zahrala menšiu rolu, Casey Becker, ktorá jej umožnila zostať zapojenou do filmu. Vražda jednej z najpopulárnejších herečiek tej doby, hneď na začiatku filmu, bola považovaná za hrozné riziko, ale bolo presvedčené, že by bolo tak šokujúce a neočakávané, že publikum potom uverí, že akákoľvek postava môže zomrieť. Herečky vrátane Alicie Witt a Brittany Murphy sa zúčastnili konkurzu na hlavnú úlohu Sidney, výrobcovia sa tiež obrátili na Reese Witherspoon, ktorá rolu nezobrala. Režisér Wes Craven navštívil Neve Campbell na televíznej párty "Party Five" a požiadal ju, či by sa nezúčastnila konkurzu. Veril, že by mohla byť skvelou voľbou pre rolu Sidney. Neve zo začiatku odmietla hrať v ďalšej hororovej snímke ale po úspešnom konkurze rolu prijala.
Pre povahu vtieravej spravodajskej reportérky Gale Weathers, štúdio chcelo známu herečku. Vyskúšali si Brooke Shields a Janeane Garofalo. Courteney Cox, ktorá vtedy hrala v komédii Priatelia, sa sama obrátila na produkciu, či by mohla prevziať rolu, chcela stvárniť opak postavy, akú hrá v seriály Priatelia. Produkcia ju odmietla ale neskôr sa jej úsilie o rolu vyplatilo a rolu dostala. Herečky Melinda Clarke a Rebecca Gayheart si vyskúšali rolu Tatum Riley predtým, ako bola obsadená Rose McGowan.Produkcia verila, že Rose dokáže stvrániť nevinnú ale zároveň cynickú študentku akou je Tatum. Rebecca Gayheart by neskôr objavila vo filme Vreskot 2.
Rolu Billyho, priateľa Sidney získal Skeet Ulrich, ktorí bol počas filmovania spájaní s Johnym Deppom, ktorí si zahral podobnú rolu v Nočnej more v Elm Street. Skeet a Neve spolupracovali už spolu aj na filme Craft a verili, že táto skúsenosť im pomôže zahrať rolu prirodzenejšie. David Arquette bol tiež oslovený na úlohu Billyho Loomisa, ale po prečítaní scenára požiadal o rolu Deweya Rileyho. Matthew Lillard bol obsadený do role sadistického Stu Machera. Rolu Randyho Meeksa bola ponúknutá Jamie Kennedymu a Breckinovi Meyerovi. Výrobcovia uprednostnili Kennedyho a verili, že rolu stvárni čo najlepšie. Roger L. Jackson, ktorí nahovoril vraha, tzv. Ghostfacea, bol vybraný krátko pred začatím natáčania. Rozhodli sa, že pomôžu Rogerovi v jeho výkone a aby to vyzeralo dôveryhodnejšie tak mu nebolo dovolené sa stretnúť s ostatnými hercami. 

</doc>
<doc id="434409" title="Nitrické vrchy" url="https://sk.wikipedia.org/wiki?curid=434409">
Nitrické vrchy

Nitrické vrchy sú geomorfologický podcelok Strážovských vrchov. Nachádzajú sa v južnej časti pohoria a najvyšším vrcholom je Suchý vrch ().
Poloha.
Pohorie sa nachádza na území okresov Prievidza, Partizánske a Bánovce nad Bebravou a ohraničuje ju zo severu Zliechovská hornatina (podcelok Strážovských vrchov), zo západu Nitrianska pahorkatina a Nitrianska niva (podcelky Podunajskej pahorkatiny), z juhu Oslianska kotlina a z východu Rudnianska kotlina, oba podcelky Hornonitrianskej kotliny.
Geomorfologické členenie.
Nitrické vrchy sa členia na časti:
Geologická charakteristika.
Geologickú stavbu Nitrických vrchov budujú predovšetkým hrubé súvislejšie mezozoické komplexy chočského a strážovského príkrovu.  Dominantné postavenie v nich má horská skupina Rokoša (1010 m) oddelená na juhu Vestenickou bránou od Drieňova. Paleogénom vyplnená Kšiniarska kotlina oddeľuje skupinu Rokoša od Suchého, budované kryštalinikom. 
Ochrana prírody.
Nitrické vrchy nie sú celoplošne chránené, no nachádza sa tu viacero maloplošných území: národná prírodná rezervácia Rokoš, prírodná rezervácia Jedlie a Jankov vŕšok, prírodná pamiatka Žernovská jaskyňa, Košútova jaskyňa, Hradná jaskyňa a Čerešňová jaskyňa.
Turizmus.
Dostupnosť tejto časti Strážovských vrchov prispieva k jej obľúbenosti medzi turistami. Rozmanitá príroda s mnohými zachovanými cennými lokalitami je prístupná sieťou turistických chodníkov, ktoré sú napojené na červenoznačenú hrebeňovku, vedúcu z Uhrovca cez Jankov vŕšok, Rokoš, Čierny vrch a Suchý vrch do sedla pod Homôľkou. Obľúbenými cieľmi sú tiež lokality Jankov vŕšok a Uhrovecký hrad.

</doc>
<doc id="434473" title="Mario Draghi" url="https://sk.wikipedia.org/wiki?curid=434473">
Mario Draghi

Mario Draghi OMRI (* 3. september 1947, Rím, Taliansko) je taliansky ekonóm, bankár a politik, ktorý pôsobí ako 59. predseda vlády Talianska od 13. februára 2021. Predtým pôsobil ako prezident Európskej centrálnej banky v rokoch 2011 až 2019 a guvernér Talianskej národnej banky medzi rokmi 2006 a 2011.
Život.
Narodil sa v Ríme a absolvoval tu ekonómiu na univerzite La Sapienza, ďalej pokračoval v štúdiu na Massachusettskom technologickom inštitúte, kde v roku 1976 získal Ph.D. pod vedením držiteľov Nobelovej ceny Franca Modiglianiho a Roberta Solowa.
V rokoch 1981 až 1991 pôsobil ako profesor na Florentskej univerzite.

</doc>
<doc id="434552" title="Kristína I." url="https://sk.wikipedia.org/wiki?curid=434552">
Kristína I.

Kristína I. (* 18. december 1626, Štokholm – † 19. apríl 1689, Rím, Taliansko), bola švédska kráľovná v rokoch 1632 až 1654.
Životopis.
Narodila sa ako druhá dcéra švédskeho kráľa Gustáva II. Adolfa (* 1594 – † 1632) a Márie Eleonóry Brandenburskej (* 1599 – † 1655).
Kráľovná Kristína bola výstredná panovníčka i žena. Je opisovaná ako nežensky vyzerajúca, štíhlej postavy a malého vzrastu, merala len a svoju malú výšku ešte zdôrazňovala nosením topánok s nízkou podrážkou. Následkom úrazu v detstve mala deformovaný trup – vychýlené rameno. Hovorila hlbokým hlasom, potrpela si na drsné žarty a jej obľúbenou zábavou bol lov a vojenské stratégie, rovnako ako umenie a kultúra.
Snažila sa o rozvoj Švédskeho kráľovstva, mala veľa plánov, ktoré však nikdy nedoviedla do úspešného konca. Hovorila o založení univerzity podľa vzoru francúzskej univerzity kardinála Richelieu, preto pozývala do Švédska umelcov i učencov (Descartes), či dala priviesť časť zbierok Rudolfa II. z Prahy.
20. októbra 1650 bola korunovaná v Štokholme, čo nezodpovedalo tradícii, pretože panovníci boli vždy korunovaní v Uppsale. Po zaistení nástupníctva pre svojho bratanca Karola Gustáva v roku 1654 abdikovala a vydala sa na cestu do Ríma. V decembri 1654 konvertovala v Innsbrucku s veľkou slávou ku katolicizmu a prijala meno "Mária Alexandra".

</doc>
<doc id="434561" title="Peter Pázmaň" url="https://sk.wikipedia.org/wiki?curid=434561">
Peter Pázmaň

Peter Pázmaň (v staršej literatúre aj Peter Pázmány, , ; * 4. október 1570, Oradea, Uhorsko – † 19. marec 1637, Bratislava, Uhorsko) bol uhorský rímskokatolícky biskup a kardinál, rehoľník – jezuita, arcibiskup ostrihomský a prímas uhorský, turčiansky prepošt, filozof, teológ, pedagóg, náboženský spisovateľ a politik. Významný predstaviteľ protireformácie v Habsburskej monarchii, najmä v Uhorsku. Zohral dôležitú úlohu pri vytváraní maďarského literárneho jazyka. Veľkú časť života strávil na území dnešného Slovenska, kde sa zaslúžil predovšetkým o rozvoj Trnavy a Bratislavy, kde je aj pochovaný v Katedrále sv. Martina.
Doba.
Ostrihomské arcibiskupstvo bolo založené roku 1000 a boli mu podriadené všetky ostatné biskupstvá Uhorska. Ani po vzniku nového, Kaločského, arcibiskupstva nestratil Ostrihom svoje postavenie. V roku 1279 získavajú ostrihomskí arcibiskupi titul "Primas Hungariæ" (prímas Uhorska), čiže hlava katolíckej cirkvi v Uhorsku. Ostrihomské arcibiskupstvo zaberalo skoro celé územie dnešného Slovenska. Od 13. storočia boli ostrihomskí arcibiskupi aj dedičnými županmi Ostrihomskej stolice, ktorá zaberala aj časť dnešného južného Slovenska. Po bitke pri Moháči (1526) bolo v roku 1543, v dôsledku tureckého nebezpečenstva sídlo arcidiecézy a kapituly prenesené z Ostrihomu do Trnavy. Neskôr arcibiskup, vzhľadom na to, že plnil aj štátne povinnosti, sídlil v hlavnom meste Bratislave. Preto Peter Pázmaň ako uhorský rímskokatolícky biskup a dlhoročný arcibiskup ostrihomský a prímas uhorský je zviazaný s územím dnešného Slovenska. (Nazad do Ostrihomu sa sídlo arcibiskupstva a kapituly vrátilo až v roku 1820.)
Život.
Narodil sa v rodine kalvínskeho šľachtica. Po smrti matky sa vzdelával u jezuitov na gymnáziu v Kluži. Ako trinásťročný roku 1583 prestúpil na katolícku vieru, čiastočne pod vplyvom nevlastnej matky. V r. 1587 vstúpil do jezuitskej rehole. Skúšobnú dobu strávil v Krakove, akademický titul získal vo Viedni, teológiu študoval v Ríme a svoje akademické vzdelanie ukončil v Jezuitskom kolégiu v Štajerskom Hradci. 
Zomrel v Bratislave 19. marca 1637, pochovaný je v Katedrále sv. Martina. Pri exhumácii jeho pozostatkov 12. septembra 1859 nad zachovalou, no zoschnutou pokožkou na tvári bez nosa a pier bol zachovalý jeho jezuitský klobúk, hranaté kvadrátum a pod ním sčasti zachované vlasy, na tvári brada i fúzy. Oblečený bol v červenej damaskovej reverende s jednoduchými koženými topánkami na nohách..
Externé odkazy.
[[Kategória:Jezuiti]]
[[Kategória:Arcibiskupi Ostrihomskej arcidiecézy do roku 1918]]
[[Kategória:Uhorskí kardináli]]
[[Kategória:Uhorskí šľachtici]]
[[Kategória:Slovenskí šľachtici]]

</doc>
<doc id="435008" title="Val obrov" url="https://sk.wikipedia.org/wiki?curid=435008">
Val obrov

Val obrov (iné názvy: Spečený val, Spečené valy, Dlhý val, Rimanská cesta, Slovenský čínsky múr, lat. "Fossa giganteum" - doslova Val obrov, nem. "Teufelsmauer" - doslova Čertov múr) je asi 60 kilometrov dlhý zemný val, ktorý sa tiahne na Slovensku od vrchu Sitno na juh cez Štiavnické vrchy, Pečenice, Dudince, Dolné Semerovce až k rieke Ipeľ. Západnejšie sa tiahla jeho druhá vetva, tretia vetva išla od Žarnovice až k ústiu Hrona do Dunaja. Andrej Kmeť, ktorý val svojho času študoval, jeho priebeh v roku 1900 predĺžil až ku Zvolenu. Okrem toho existuje priebeh valu schematicky nakreslený od Dunaja až po Žilinu.
Je možné, že ide o pokračovanie valov v dnešnom východnom Maďarsku, ktoré dnes nazývame Sarmatský limes alebo Sarmatský val. 
Val je na báze 12-15 m široký, na temene má šírku 2-4 m, výška je 2,5-3 m. Zemina valu je na niektorých miestach (podľa novších zistení je takých miest veľmi málo) spečená pri vysokej teplote (odtiaľ názov „spečený“); spečenie pravdepodobne nastalo len krátko po stavbe valu.
Datovanie je neisté, uvádza sa vznik v období Veľkej Moravy, v 4. storočí po Kr., okolo roku 0, pred rokom 600 pred Kr., v mladej bronzovej dobe a v záhadologických kruhoch aj oveľa staršie dátumy (napr. Ján Hurník ho považuje za najstaršiu stavbu sveta). Podľa ľudovej povesti val postavili čerti. 
Prvýkrát sa val spomína v 13. storočí ako „Fossa giganteum“.

</doc>
<doc id="435038" title="1. Slovenská liga vo futsale" url="https://sk.wikipedia.org/wiki?curid=435038">
1. Slovenská liga vo futsale

1. Slovenská liga vo futsale je najvyššia slovenská futsalová (FIFA) súťaž mužov. Prebieha od roku 1993. Organizuje ju združenie "Slovenský futsal", ktorý je členom Slovenského futbalového zväzu (SFZ). Najúspešnejším tímom je ŠK Slovan Bratislava futsal, ktorý v nej zvíťazil 12-krát. Súťaž v jej priebehu niesla viacero názvov, od Slovenskej ligy v malom futbale, extraligu až po 1. Slovenskú ligu. V sezóne 2011/12 niesla súťaž mediálny názov "SELECT Extraliga", v sezóne 2012/13 "Keno klub Extraliga", v sezóne 2014/15 "Loto Extraliga" a od sezóny 2017/18 "Varta futsal liga".
Reorganizácia súťaže.
Do roku 1997 bol futsal (vtedy pod názvom malý futbal) na Slovensku zastrešovaný "Úniou malého futbalu". Najvyššia ligová súťaž niesla názov "I. liga v malom futbale". Od roku 1998 prešiel pod Slovenský futbalový zväz, kde ho riadi "Komisia futsalu SFZ". V roku 2003 sa futsal a sálový futbal na Slovensku združili do jediného športu, ktorý mal riadiť Slovenský futbalový zväz. Keďže sa malo hrať podľa pravidiel FIFA, sálový futbal týmto na Slovensku zanikol. V prvej sezóne 2003/04 spoločnej súťaže nastúpilo 7 najlepších tímov z oboch najvyšších slovenských líg, "I. ligy v malom futbale" aj "I. slovenskej ligy v sálovom futbale".

</doc>
<doc id="435108" title="M60 Patton" url="https://sk.wikipedia.org/wiki?curid=435108">
M60 Patton

M60 Patton je hlavný bojový tank, ktorý bol vyrábaný firmou Chrysler v USA. Prvý prototyp bol postavený v roku 1958. Sériová výroba sa začala v roku 1959. Do výzbroje bol zavedený v roku 1960. Jeho predchodca bol tank M48 Patton. Nástupca je tank M1 Abrams. Tank je pomenovaný po generálovi Georgovi S. Pattonovi.
Tank je vyrábaný v Detroit Tank Plant. Vyrobilo sa ich 15 000 kusov všetkých verzií. Zahraniční odberatelia boli Egypt, Izrael a Turecko. Tank M60 Patton ma rovnaký hlavný kanón ako M1 Abrams, a to M68E kalibru 105 mm s drážkovaným vývrtom hlavne. Okrem kanónu tvorí výzbroj aj guľomet M240 kalibru 7,62 mm a proti lietadlám guľomet M85 kalibru 12,7 mm. Zameriavacie zariadenie tanku dopĺňa laserový diaľkomer a termovízne zariadenie pre nočné videnie.
Tank M60 má pancier vyrobený z ocele, čo znamená, že posádka tanku nie je dobre chránená proti reaktívnym strelám, výbušninám a granátom. Faktorom zvyšujúcim prežitie posádky je šikmý pancier v prednej časti vozidla spolu s protipožiarnym systémom a systémom včasného varovania. Zvonka je v zadnej časti veže umiestený kôš na transport menšieho nákladu (napr. nádrže na palivo).

</doc>
<doc id="435218" title="Esslingen am Neckar" url="https://sk.wikipedia.org/wiki?curid=435218">
Esslingen am Neckar

Esslingen am Neckar (do roku 1964 "Eßlingen am Neckar") je mesto v nemeckej spolkovej krajine Bádensko-Württembersko. Esslingen, ktorý je zároveň sídlom rovnomenného krajinského okresu, leží na rieke Neckar asi 10 km juhovýchodne od centra Stuttgartu. K 31. decembru 2010 tu žilo 91 869 obyvateľov.
Dejiny.
Prvá písomná zmienka o mieste zvanom "Ezelinga" pochádza z roku 777, okolo roku 800 to už bolo mestečko. Mestské práva Esslingen získal v roku 1229. V roku 1803 bol začlenený do württemberského vojvodstva potom, čo stratil titul slobodného ríšskeho mesta. V rámci württemberského kráľovstva sa Esslingen stal v roku 1871 súčasťou Nemeckého cisárstva a následne ďalších foriem nemeckého štátu. Na konci druhej svetovej vojny bol obsadený americkými vojskami.

</doc>
<doc id="435337" title="České národné inline hokejové družstvo mužov" url="https://sk.wikipedia.org/wiki?curid=435337">
České národné inline hokejové družstvo mužov

České národné inline hokejové družstvo mužov je mužský národný inline hokejový tím Česka, ktorý ho reprezentuje v medzinárodných inline hokejových súťažiach a zápasoch. Funguje pod záštitou Českej asociácie inline hokeja (ČAILH). Družstvo sa od roku 1996 pravidelne zúčastňuje na majstrovstvách sveta IIHF a od roku 1997 na majstrovstvách sveta FIRS. Najväčším úspechom národného tímu je víťazstvo na svetovom šampionáte IIHF v roku 2011 a 5 víťazstiev na šampionáte FIRS.

</doc>
<doc id="435361" title="Národné inline hokejové družstvo mužov USA" url="https://sk.wikipedia.org/wiki?curid=435361">
Národné inline hokejové družstvo mužov USA

Americké národné inline hokejové družstvo mužov je mužský národný inline hokejový tím Spojených štátov, ktorý ho reprezentuje v medzinárodných inline hokejových súťažiach a zápasoch. Funguje pod záštitou Americkej federácie športov na kolieskových korčuliach (USARS) v súťažiach FIRS a USA Hockey v súťažiach IIHF. Družstvo sa od roku 1995 pravidelne zúčastňuje na majstrovstvách sveta FIRS a od roku 1996 na majstrovstvách sveta IIHF. Najlepším výsledkom národného tímu je 6-násobné víťazstvo na svetovom šampionáte IIHF, 15-násobné víťazstvo na svetovom šampionáte FIRS a 3-násobné víťazstvo na svetových hrách.

</doc>
<doc id="435373" title="Typ písma (jazykoveda)" url="https://sk.wikipedia.org/wiki?curid=435373">
Typ písma (jazykoveda)

Typ písma (iné názvy: písmo, písmový/písomný systém, písmová/písomná sústava, sústava/systém písma, písacia sústava/písací systém) je písmo vymedzené z hľadiska spôsobu, ktorým sa sústava tvorená písmovými znakmi a konvenciami na ich používanie vzťahuje na jazykový systém (resp. pri najstarších typoch z hľadiska spôsobu, ktorým sa vzťahuje na systém myslenia alebo z hľadiska materiálu písmových znakov).
Zjednodušený úvod k tomuto článku si možno prečítať aj v článku písmo (jazykoveda); ďalšie vysvetlenia sú v článkoch o jednotlivých typoch písma.
Zhrnutie klasifikácií.
Konkrétne klasifikácie a označenia typov písma sa v literatúre značne rôznia. Konkrétne klasifikácie sú uvedené v nasledujúcom podnadpise, tu nasleduje ich celkové zhrnutie.
"Vysvetlivky: Lomka oddeľuje čisto jazykové synonymá, v zátvorkách sú uvedené ostatné synonymá. Veľké písmená A, B, C... označujú jednotlivé rôzne významy toho istého názvu (pre názvy oddelené lomkou platí spoločne veľké písmeno uvedené za názvom uvedeným za poslednou lomkou)."
Písmo v najširšom zmysle:
Ďalšie termíny, ktoré sa vyššie nedajú prehľadne zobraziť:
Príklady klasifikácií.
Vysvetlivky:
Texty sú zoradené nie podľa ich významu, ale približne podľa roku vydania
Slovenské a české texty.
Gazda, J. 2007.
Vývojové stupne písma:
Vaňo 2005.
Dejiny nášho písma: 
Krupa- Genzor 1989.
Písma sveta
V špeciálnej kapitole „Písmo budúcnosti a mimoriadne druhy zápisu“ sú uvedené:
Poznámky:
Ostatné texty.
ISO 15924.
ISO 15924 z roku 2004 (posledná novelizácia vo feb. 2012)
Poznámka: Názvy v úvodzovkách sú uvedené v angličtine (slovenský názov sa nepodarilo zistiť).
Ancient Scripts (2002 – 2012).
Staršia verzia (rok 2002) je napr. tu: http://web.archive.org/web/20020806133007/http://www.ancientscripts.com/ws_types.html
Autor tam jednak má trochu iné názvy typov jazykov (napríklad neuvádza synonymá abugida a abdžad), jednak má ako ďalší typ písma uvedené protopísmo (ktorého položky v novšej verzii presunul pod logografické písmo) a jednak tam aj kritizuje pojem ideografické písmo, pričom túto sekciu v novších verziách stránky úplne vynechal.
Wagner K. H..
Vývojové fázy písma:
Rogers 2005.
Iné, jednoduchšie delenie glotografického písma je na:
K termínu „ideografický“ autor píše, že sa často vyskytuje v najrozličnejších, často málo premyslených, významoch, pričom sa raz vzťahuje na morfogramy, inokedy zas na sémantické jednotky. Z dôvodu veľkého rizika zámeny odporúča termín vôbec nepoužívať.
Taylor 1995.
Poznámka: Prehľad uvádza iba písma preberané v knihe.
Daniels 1996; 1990.
A) Daniels 1996 
B) Daniels 1990 
DeFrancis 1989.
Poznámka: Súhrnný názov pre morfosylabické + morfokonsonantické + morfofonémické písmo znie morfofonické písmo (morfonické písmo).
Istrin 1961.
Poznámky:
Smith 1922.
Vývojové fázy písma:

</doc>
<doc id="435397" title="Nemecké národné inline hokejové družstvo mužov" url="https://sk.wikipedia.org/wiki?curid=435397">
Nemecké národné inline hokejové družstvo mužov

Nemecké národné inline hokejové družstvo mužov je mužský národný inline hokejový tím mužov, ktorý reprezentuje Nemecko v medzinárodných inline hokejových súťažiach a zápasoch. Funguje pod záštitou Nemeckej federácie ľadového hokeja (DEB) a tiež Nemeckej asociácie kolieskových a inlineových športov (DRIV). Družstvo sa od roku 1996 pravidelne zúčastňuje na majstrovstvách sveta IIHF. Najväčším úspechom národného tímu je strieborné umiestnenie na svetovom šampionáte v roku 2012. Okrem toho získalo 4 bronzové medaily. Na majstrovstvách sveta FIRS sa prvýkrát predstavilo v roku 1999 a najlepší výsledok dosiahlo práve na tomto turnaji, keď obsadilo 6. miesto.
Nemecké družstvo sa tiež zúčastnilo oboch turnajov majstrovstiev Európy. Na turnaji v roku 2006 získalo bronzové medaily. V roku 2005 sa ako družstvo hostiteľskej krajiny zúčastnilo Svetových hier v Duisburgu, na ktorých obsadilo 6. miesto.

</doc>
<doc id="435477" title="Charlotte Schwabová" url="https://sk.wikipedia.org/wiki?curid=435477">
Charlotte Schwabová

Charlotte Schwabová (* 17. december 1952, Bazilej, Švajčiarsko) je švajčiarska herečka. Jej najznámejšia rola je úloha šéfky diaľničnej polície Anny Eneglhardtovej v nemeckom seriáli Kobra 11.
Biografia.
V 17 rokoch ju zaujalo herectvo a neskôr vyštudovala hudobno-dramatický odbor Štátneho konzervatória v Berne a potom zahájila svoju kariéru. V televízii sa objavuje od roku 1970. V rokoch 19962008 hrala v nemeckom seriáli "Kobra 11" šéfku Annu Engelhardtovú.
Z prvého manželstva s hercom Pettom Simonischekom (* 1946) má syna Maximiliana (* 1982), ktorý je tiež herec. S druhým manželom, hercom a režisérom Svenom-Ericom Bechtolfom (* 1957) má syna Hansa.
Hovorí nemecky, anglicky, francúzsky a taliansky. Jej najväčšími koníčkami sú psychológia a varenie. Je veľká futbalová fanúšička klubu SC Freiburg. Žije v Hamburgu.

</doc>
<doc id="435536" title="Centrál (polyfunkčná budova)" url="https://sk.wikipedia.org/wiki?curid=435536">
Centrál (polyfunkčná budova)

Centrál je polyfunkčná budova v Bratislave v oblasti Trnavské mýto - Miletičova - Jelačičova, ktorá bola vo výstavbe v rokoch 2009-2012. Developerom projektu je spoločnosť Immocap Group, architektom Ivan Kubík. Skladá sa z 20-podlažnej výškovej kancelárskej budovy s výškou 83,5 m, 14-podlažného hotela a ďalších časti, ktoré obsahujú nákupnú galériu, 25-metrový plavecký bazén, v pôvodnom projekte sa uvažovalo aj s bytmi.
V nákupnom centre sa nachádza ca 150 obchodov s oblečením, obuvou, športovými potrebami, elektro, šperky, atď. V podzemí sa nachádzajú tri podzemné podlažia parkovísk, z ktorých vrchné dve slúžia pre návštevníkov nákupného centra a najspodnejšie podlažie, je určené pre parkovanie zamestnancov Orangeu a Hotela Lindtner, ktorého otvorenie je plánované na Marec 2013.
V prvom podzemnom podlaží môžu návštevníci nájsť predajňu potravín na rozlohe 2 600 m².
V najvrchnejšom podlaží sú umiestnené reštaurácie a rýchle občerstvenie, ako aj zelená strecha, ktorá bude v lete slúžiť ako oddychový priestor s lavičkami a parkom, na streche je taktiež umiestnený aj veľký detský kútik, kde sa budú o deti návštevníkov starať pracovníci s pedagogickým vzdelaním. 
Postavená je na mieste, kde v minulosti boli bratislavské Kúpele Centrál.

</doc>
<doc id="435789" title="Novozélandské národné inline hokejové družstvo mužov" url="https://sk.wikipedia.org/wiki?curid=435789">
Novozélandské národné inline hokejové družstvo mužov

Novozélandské národné inline hokejové družstvo mužov je mužský národný inline hokejový tím mužov, ktorý reprezentuje Nový Zéland v medzinárodných inline hokejových súťažiach a zápasoch. Funguje pod záštitou Novozélandskej asociácie inline hokeja (NZIHA). Družstvo sa prvýkrát predstavilo na majstrovstvách sveta IIHF v roku 2000. Najlepším výsledkom národného tímu je 10. miesto z turnaja v roku 2007. Na majstrovstvách sveta FIRS sa predstavilo prvýkrát až v roku 2013 a najlepší výsledok dosiahlo v práve na tomto turnaji, keď obsadilo 11. miesto.
Družstvo sa okrem MS pravidelne predstavuje aj na kontinentálnych majstrovstvách Oceánie.

</doc>
<doc id="435805" title="Mount Rushmore" url="https://sk.wikipedia.org/wiki?curid=435805">
Mount Rushmore

Mount Rushmore (celý názov Mount Rushmore National Memorial) je pamätník štvorice bývalých prezidentov USA, ktorý sa nachádza v Čiernych horách v Južnej Dakote. Stal sa jedným zo symbolov Ameriky a ročne ho navštívia 3 000 000 návštevníkov.
Opis.
Je vysoký 18 metrov a stvárňuje 4 hlavy prezidentov: 
Výstavba.
Budovanie monumentu trvalo 13 rokov a najťažšie vraj bolo vytesať okuliare Theodora Roosevelta. Lešenie bolo veľmi nestabilné a naraz na ňom pracovalo aj 400 ľudí. V roku 1930 bola odhalená Washingtonova hlava, v roku 1936 nasledoval Jefferson, o rok neskôr Lincoln a v roku 1939 bol dokončený aj Roosevelt.

</doc>
<doc id="435859" title="François Hollande" url="https://sk.wikipedia.org/wiki?curid=435859">
François Hollande

François Hollande, celým menom François Gérard Georges Nicolas Hollande ( * 12. august 1954, Rouen, Francúzsko) je bývalý prezident Francúzska a spoluknieža Andorry, v rokoch 1997 - 2008 prvý tajomník francúzskej socialistickej strany. Bol aj poslancom za departement Corrèze v Národnom zhromaždení Francúzska (1988 - 1993), starostom obce Tulle (2001 - 2008) a prezidentom generálnej rady Corrèze (od 2008). 16. októbra 2011 bol nominovaný „Socialistickou stranou“ a „Stranou ľavicových radikálov“ za kandidáta do prezidentských volieb v roku 2012. Jeho hlavným oponentom je jeho predchodca v úrade prezidenta, Nicolas Sarkozy.
Mladosť.
Jeho otec, Georges Gustave Hollande (* 9. máj 1923) je lekár - otorinolaryngológ, bol kandidát extrémnej pravice v mestských voľbách v Rouen v 1959 a 1965. Jeho matka, Nicole Frédérique Marguerite Tribert (* 7. septembra 1927, – † 2009), bola sociálna asistentka a blízka politickej ľavici. Figurovala na zozname Socialistickej strany v 2008 v mestských voľbách mesta Cannes.
Detstvo strávil v Bois-Guillaume, pri Rouene, bol žiakom v penzionáte Jean-Baptiste-de-La-Salle de Rouen (združená škola). V prvom trimestri 1968 jeho otec, priaznivec Algérie française, s blízkymi vzťahmi k Jean-Louis Tixier-Vignancourtovi a OAS, predal svoju kliniku, apartmány v Clos du Hamel, dom v Bois-Guillaume a presťahoval sa s rodinou do Neuilly-sur-Seine, kde začal podnikať v oblasti nehnuteľností. 
François, žiak lýcea Pasteura v Neuilly-sur-Seine, sa zapísal na fakultu práva v Paríži, kde získal bakalársky diplom. Potom študoval na „HEC“ v Paríži a na „Inštitúte politických vied“, kde vstúpil do UNEF-Renouveau, blízkej Komunistickej strane Francúzska. Nastúpil aj na ENA, v promočnom ročníku „Voltaire“.
V roku 1976 bol vylúčený z vojenskej služby, ale dosiahol anuláciu tohto rozhodnutia. Počas svojich štúdií na dôstojníckej škole v Coëtquidan v januári 1977 bol v izbe spolu so Jean-Pierre Jouyetom, Michelom Sapinom, Henrim de Castries a Jean-Michel Lambertom.
Má staršieho brata.
Súkromný život.
Na konci 70. rokov sa zoznámil so Ségolène Royalovou, neskoršou političkou, počas jedného soirée na „ENA“ (bola tiež z ročníka Voltaire). Pár Royal-Hollande vytvoril voľný zväzok a splodil štyri deti: Thomasa (1984, advokát), Clémence (1985, študovala medicínu), Juliena (1987, filmár) a Floru (1992, študentka psychológie). 
Ich rozchod bol oznámený v predvečer druhého kola volieb v roku 2007. V roku 2010 potvrdil svoj vzťah so žurnalistkou Valérie Trierweilerovou, ktorá bola jeho spoločníčkou od roku 2006. Vzťah zostal utajený až do volebnej kampane Ségolène Royalovej.
Politická kariéra.
V roku 2012 bol kandidátom prezidentských volieb vo Francúzsku. François Hollande zvíťazil v druhom kole prezidentských volieb s 51,64% hlasov nad Nicolasom Sarkozym, dovtedajším prezidentom, o necelé 4 % hlasov. 
29. októbra 2013 sa uskutočnila plánovaná oficiálna jednodňová návšteva Françoisa Hollanda na Slovensku, pozri obrazová galéria z návštevy
29. decembra 2013 bola „Ústavnou radou“ schválená zvýšená daň 75% na príjmy najbohatších daňovníkov nad 1 mil. € vo Francúzsku, čo je splnenie jedného z bodov volebného programu F. Hollanda. 

</doc>
<doc id="436057" title="Shirley Jane Templová" url="https://sk.wikipedia.org/wiki?curid=436057">
Shirley Jane Templová

Shirley Jane Templová (angl. Shirley Jane Temple; * 23. apríl 1928, Santa Monica, Kalifornia, USA – † 10. február 2014, Woodside, Kalifornia) bola americká filmová herečka, diplomatka a politička. V politike a diplomacii pôsobila pod menom Shirley Templová-Blacková. V rokoch 1989 – 1992 bola veľvyslankyňou USA v Česko-Slovensku..
Životopis.
Narodila sa v Santa Monike v Kalifornii vo veľmi skromných pomeroch. Od štyroch rokov hrala vo filme, rýchlo sa stala veľmi známou a obdivovanou detskou filmovou herečkou. Už v roku 1934 (vo svojich šiestich rokoch) bola ocenená pri udeľovaní filmových Oscarov. Ako deväťročná mala mesačný príjem v desiatkach tisícov dolárov. Jej podoba sa objavovala na kozmetike, bábiky Shirley boli hitom a predávali sa po miliónoch.
V roku 1944 sa vydala za herca Johna Agara. Po troch rokoch manželstva sa im narodila dcéra Linda Susan (* 1948). Čoskoro potom podala Shirley žiadosť o rozvod a odišla od filmu. Odcestovala na Havaj, kde poznala muža, ktorý vraj nikdy nevidel žiadny jej film: podnikateľa Charlesa Aldena Blacka. V roku 1950 sa zobrali, narodil sa im syn Charlie (* 1952) a dcéra Lori (* 1954). Manželstvo skončilo jeho smrťou v roku 2005. Koncom päťdesiatich rokov sa znovu krátko objavila ako herečka, tentoraz v divadle a televízii, naposledy objavila v seriáli Shirley Temple's Storybook (1958 - 1961). Potom sa začala venovať charite a politike.
Politika.
Ako členka Republikánskej strany zastávala niekoľko postov v politike a diplomacii:

</doc>
<doc id="436125" title="Greater Sudbury" url="https://sk.wikipedia.org/wiki?curid=436125">
Greater Sudbury

Greater Sudbury (po slovensky: Veľké Sudbury) je kanadské mesto v severnom Ontariu. Vzniklo v roku 2001 spojením miest a mestečiek bývalého okresu Regional Municipality of Sudbury a niekoľkých nezačlenených obcí. V histórii bolo mesto svetovým lídrom v ťažbe niklovej rudy, v súčasnosti je hlavným obchodným, ekonomickým, zdravotníckym a vzdelávacím centrom severovýchodného Ontária. 
História.
Európska kolonizácia sa začala v súvislosti s ťažbou dreva. Počas výstavby Transkanadskej železnice boli v roku 1883 objavené náleziská niklovej rudy. V posledných rokoch sa mesto mení na turistické a vzdelávacie centrum. 
Ekonomika.
Greater Sudbury je najväčším mestom severného Ontaria a dvadsiatym najväčším mestom Kanady. Ekonomika mesta bola v 20. storočí zameraná na ťažbu niklu. Mesto sa nachádza v oblasti tzv. Sudbury Basin, ktorý predstavuje štruktúru po dopade meteoritu v prekambriu, ktorá je bohatá na rôzne, hlavne však niklové rudy. Ťažba niklu ale postupne strácala na význame. Greater Sudbury je momentálne finančným, obchodným centrom, ako aj centrom vedy a výskumu. V roku 2006 jedna z hlavných spoločností na ťažbu niklu Vale, zamestnávala len 5 percent práceschopného obyvateľstva mesta.
Školstvo.
Mesto je domovom bilinguálnej (francúzko-anglickej) Laurentian University. Nachádzajú sa tu aj anglická Cambrian College a frankofónna Collège Boréal. V meste je niekoľko desiatok základných a stredných škôl, ktoré vzdelávajú v anglickom a/alebo francúzskom jazyku.
Šport.
V Sadbury sa v roku 1988 konali Majstrovstvá sveta juniorov v ľahkej atletike. Zo Sadbury pochádza 81 hráčov NHL. 

</doc>
<doc id="436260" title="LibreOffice" url="https://sk.wikipedia.org/wiki?curid=436260">
LibreOffice

LibreOffice () je kancelársky balík publikovaný ako slobodný softvér s licenciou LGPLv3 na operačných systémoch Microsoft Windows, macOS, Linux, Solaris a FreeBSD. Je kompatibilný s ďalšími významnými kancelárskymi balíkmi. Názov projektu vznikol spojením slov "libre" ("slobodný" v španielčine a francúzštine) a "office" ("kancelária" v angličtine).
História.
28. septembra 2010 skupina vývojárov opustila projekt OpenOffice.org a založila skupinu The Document Foundation, ktorá prevzala vývoj kancelárskeho balíku pod dočasným názvom LibreOffice. The Document Foundation vznikla z obavy, že Oracle Corporation projekt OpenOffice.org zruší, podobne ako sa stalo s operačným systémom OpenSolaris.
Firma Oracle bola pozvaná, aby sa stala členom The Document Foundation s očakávaním, že značku OpenOffice.org projektu daruje. Oracle však projekt odmietol a požadoval, aby členovia predstavenstva OpenOffice.org, ktorí sa podieľali na LibreOffice, rezignovali. Na konci októbra 2010 opustilo OpenOffice.org 33 vývojárov a pridružili sa k The Document Foundation. Tak definitívne vznikla ďalšia paralelná vývojová vetva (fork) OpenOffice.org.
Projekt Go-oo bol zrušený v prospech LibreOffice a niektoré jeho funkcie boli zaradené do do LibreOffice. Vývojári očakávali, že zvláštne funkcie z iných odnoží OpenOffice.org budú taktiež začlenené do LibreOffice.
20. januára 2011 sa Pardus stal prvou distribúciou Linuxu, obsahujúcou LibreOffice ako prednastavený kancelársky balík. Firmy Canonical, Novell a Red Hat oznámili, že LibreOffice zaradia ako východzí kancelársky balík do svojich operačných systémov. LibreOffice sa tak vo verzii 3.3 objavil na jar 2011 v nových vydaniach Ubuntu 11.04 a openSUSE 11.4.
Vydania balíku.
Prvá dostupná verzia LibreOffice bola LibreOffice 3.3, vydaná 25. januára 2011. Od júna 2011 boli vydávané verzie z dvoch sérií, 3.3 a 3.4, ktorá bola od verzie 3.4.2 označená za vhodnú také pre firemné použitie.
Verzia 3.5.0, bola vydaná 14. februára 2012. Medzi zmenami je podpora nového spôsobu šifrovania súborov AES, možnosť vkladania multimédií ako odkaz, nový spôsob výberu farieb, import súborov Microsoft Visio, podpora pre Javu verzie 7 či upravené nástrojové lišty a úchyty objektov.
V aplikácii Writer bolo prepracované rozhranie pre úpravu hlavičky a pätičky a zobrazenie zalomenia strany a bol vylepšený import formátov RTF a DOCX. V aplikácii Calc je novinkou viacriadkové vstupné pole, zvýšenie maximálneho počtu listov, vylepšené okno filtru, neobmedzený počet podmienok pre podmienené formátovanie ako aj nové funkcie a vyhladzovanie zodpovedajúce štandardu ODF 1.2. V module Base pribudol ovládač pre PostgreSQL. Zo zdrojových súborov bolo odstránené množstvo nepoužívaného kódu. Pre Windows je k dispozícii štandardný inštalátor.
Nasledovná tabuľka obsahuje zoznam vydaných verzií, uvedené sú majoritné vydania a posledné vydané aktualizácie v línii.

</doc>
<doc id="436599" title="Colleen McCulloughová" url="https://sk.wikipedia.org/wiki?curid=436599">
Colleen McCulloughová

Colleen McCullough (* 1. jún 1937, Wellington, Austrália – † 29. január 2015, Burnt Pine, Norfolk) bola austrálska spisovateľka.
Životopis.
Narodila sa Jamesovi a Laurie McCulloughovým. Jej matka bola z Nového Zélandu, čiastočne maorského pôvodu. V detstve sa často sťahovali, až sa usadili v Sydney, kde navštevovala "Holy Cross College", pretože ju zaujímali humanitné vedy.
Než začala študovať medicínu, zarábala si ako učiteľka, knihovníčka a novinárka. Počas prvého ročníka začala trpieť alergiou na chirurgické mydlo a musela sa vzdať sna, že sa stane chirurgom. Preto prešla na neurológiu a pracovala v Royal North Shore Hospital v Sydney.
V roku 1963 sa odsťahovala do Británie; v Great Ormond Street hospital v Londýne sa stretla s predsedom neurologickej katedry Yalskej univerzity, ktorý jej ponúkol prácu. Od apríla 1966 do roku 1976 strávila desať rokov výskumom a vyučovaním na katedre neurológie na Yale Medical School v New Haven v Connecticute. V tomto období napísala svoje prvé dve knihy.
Ich úspech jej umožnil odísť z práce. Ku koncu sedemdesiatych rokov, po stážach v Londýne a Connecticute, sa konečne usadila na Norfolku, malom ostrove v južnom Tichom oceáne, kde stretla svojho budúceho manžela Rica Robinsona, ktorý bol od nej o 13 rokov mladší. Vzali sa 13. apríla 1983.
Jej portrét od Wesleya Waltersa sa roku 1984 dostal do finále Archibaldovej ceny, udeľovanej portrétu človeka významného v oblasti umenia, literatúry, vedy alebo politiky.
Rozsiahly historický výskum, ktorý podnikla pre svoje romány o antickom Ríme, odmenila v roku 1993 Macquarieho univerzita čestným doktorátom.
V roku 2004 si vyslúžila kritiku za svoje komentáre počas procesu sexuálneho zneužívania na ostrove Pitcairn. Tvrdila, že obvinení (z ktorých všetkým, až na jedného, bola dokázaná vina) iba „dodržovali domorodé zvyky“.
V roku 2005 sa McCulloughová po boku svojej rodiny mihla v šesťminútovej komédii "Popcorn People".
Bola členkou newyorskej Akadémie vied a Americkej asociácie pre rozvoj vedy (AAAS). Jej román "The Independence of Miss Mary Bennett" vzbudil kritiku kvôli prepracovaniu postáv z knihy "Pýcha a predsudok" spisovateľky Jane Austenovej. Postava Elizabeth Bennetovej je vykreslená ako slabá a pán Darcy ako primitívny surovec.

</doc>
<doc id="436697" title="Diabol v tele" url="https://sk.wikipedia.org/wiki?curid=436697">
Diabol v tele

Diabol v tele (ang. "The Devil Inside") je americký nadprirodzený horor z roku 2012, ktorý režíroval William Brent Bell.
Dej.
Isabella (Fernanda Andrade) má traumu. Z jej matky (Suzan Crowley) sa pred niekoľkými rokmi traja ľudia pokúsili v amatérskych podmienkach vyhnať diabla a ona (alebo zlá bytosť v nej) ich brutálne pripravila o život. Ako mimoriadne ťažký prípad bola zo Spojených štátov prevezená do psychiatrickej liečebne v Ríme, kde od tej doby živorí neustále utlmovaná sedatívami. Isabella sa rozhodne vyšetriť tragickú kapitolu v rodinnej histórii a v sprievode kameramana sa za matkou vydá, aby zistila, čo sa vtedy naozaj stalo. Prvé stretnutie po rokoch jej traumu iba ešte viac znásobí. Matka je očividne nepríčetná a nespoznáva ju, a preto sa Isabella rozhodne preniknúť do exorcizmu, aby ju a aj seba zachránila. Zoznámi sa s dvoma kňazmi, ktorí navštevujú prednášky na vatikánskej cirkevnej škole, ktorá sa tomuto temnému oboru venuje. Rozhodnú sa jej pomôcť a vďaka tomu sa ocitnú v predsieni miest, kde sa dejú veci tak kruté, že ľudský mozog tomu nechce ani uveriť. Oni dostanú šancu vyskúšať si to na vlastnej koži.

</doc>
<doc id="436772" title="Vodné pólo na Letných olympijských hrách" url="https://sk.wikipedia.org/wiki?curid=436772">
Vodné pólo na Letných olympijských hrách

 
Vodné pólo na Letných olympijských hrách je vodnopólový turnaj, ktorý sa koná v rámci multišportového podujatia Letných olympijských hier. Organizuje ho Medzinárodný olympijský výbor (MOV) v spolupráci s Medzinárodnou plaveckou federáciou (FINA). Do programu hier bol turnaj oficiálne zaradený na 2. letných olympijských hrách v roku 1900 v Paríži, vtedy len v mužskej kategórii. Odvtedy sa organizuje na nich pravidelne. Vodné pólo je tak najdlhšie trvajúci kolektívny šport na olympiáde. Dlhé roky bolo zastúpené len v mužskej kategórii. Ženský turnaj mal svoju premiéru až o 100 rokov neskôr, na Letných olympijských hrách 2000 v Sydney. Najviac víťazstiev v mužskej kategórii zaznamenalo , keď vyhralo olympijský titul deväťkrát; u žien získalo 2 víťazstvá.

</doc>
<doc id="436833" title="Vápenná (vrch v Malých Karpatoch)" url="https://sk.wikipedia.org/wiki?curid=436833">
Vápenná (vrch v Malých Karpatoch)

Vápenná (tiež Roštún) () je tretí najvyšší vrch v Malých Karpatoch (časti Pezinské Karpaty), v úzkom hrebeni tvorenom z vápencov a dolomitov. Nachádza sa nad obcami Sološnica a Plavecké Podhradie.
Turistika.
Rozhľadňa.
Na vrchole sa nachádza päť metrov vysoká železobetónová rozhľadňa v tvare obelisku s oceľovou plošinou a rebríkom, postavená v roku 2003.
Z rozhľadne je pekný výhľad na Pezinské Karpaty, Borskú nížinu, Podunajskú pahorkatinu, Tribeč a Považský Inovec.
Ochrana prírody.
Vrch sa nachádza na území národnej prírodnej rezervácie Roštún, kde platí 5. stupeň ochrany.

</doc>
<doc id="437077" title="Theodore Sedgwick" url="https://sk.wikipedia.org/wiki?curid=437077">
Theodore Sedgwick

Theodore Sedgwick je bývalý veľvyslanec Spojených štátov amerických na Slovensku (). 
Theodore Sedgwick vyštudoval osmanskú históriu na Harvard College. Pred menovaním do funkcie veľvyslanca pôsobil v rôznych komerčných aj nekomerčných organizáciách. Založil vydavateľstvo Pasha Publications a energetickú firmu Io Energy. Pracoval v radách viacerých spoločností ako: Inside Higher Ed, Atlantic Information Services, and Washington Business Information a charitatívnych organizácií ako Civil War Preservation Trust, Wetlands America Trust, Land Trust Alliance. Je tiež členom Chief Executives Organization, organizácie lídrov firiem.
Veľvyslanec Sedgwick je členom Pražskej Spoločnosti pre Medzinárodnú Spoluprácu, rešpektovanej organizácii venujúcej sa diplomatickej spolupráci v strednej a východnej Európe. 
Theodore Sedgwick bol potvrdený Kongresom 30. júna 2010 a do funkcie inaugurovaný 4. júla toho roku.

</doc>
<doc id="437576" title="Emília Sičáková-Beblavá" url="https://sk.wikipedia.org/wiki?curid=437576">
Emília Sičáková-Beblavá

Prof. Ing. Emília Sičáková-Beblavá Ph.D. (* 1975, Snina) je slovenská antikorupčná odborníčka, pedagogička, aktivistka a bola prvá a dlhoročná prezidentka Transparency International Slovensko (do roku 2009).
Životopis a vzdelanie.
Emília Sičáková-Beblavá sa narodila v Snine. Zo Sniny sa rodina presťahovala do Trnavy pri Laborci. Na gymnázium chodila do Michaloviec, účinkovala tiež vo folklórnom súbore Zemplín.
Ukončila inžinierske štúdium hospodárskej diplomacie na Ekonomickej univerzite v Bratislave kam sa vrátila na PhD štúdium.
Od júna 2002 je vydatá za ex-poslanca NRSR a bývalého predsedu a zakladateľa strany SPOLU - občianská demokracia, Miroslava Beblavého. Majú spolu dve deti, Paľka (2004) a Janka (2009).
Profesionálne pôsobenie.
Transparency International Slovensko.
Emília Sičáková-Beblavá bola dlhoročnou prezidentkou Transparency International Slovensko (TIS), od roku 1998 do 2009 kedy ju nahradil Gabriel Šípoš. Venovala sa otázkam činnosti verejného sektora, najmä z hľadiska transparentnosti, etiky, korupcie a kontroly. Počas pôsobenie v TIS spolupracovala na viacerých projektoch a publikáciách, medzi inými "Protikorupčné minimum 2012: Hodnotenia, odporúčania a stav korupcie na Slovensku" (2012), "Postkontraktačné správanie verejných obstarávateľov na Slovensku" (2012) a "Elektronické aukcie vo verejnom obstarávaní: teória a prax na Slovensku" (2011).
Pedagogické pôsobenie.
Emília Sičáková-Beblavá v súčasnosti pôsobí na Ústave verejnej politiky Fakulte sociálnych a ekonomických vied Univerzity Komenského. Je riaditeľkou Ústavu verejnej politiky. Na tomto ústave sa Emília Sičáková-Beblavá habilitovala na docentku. Hlavnou náplňou práce bolo vymedzenie pojmov konflikt zájmov, korupcia a lobing. Od roku 2005 viedla kurz "Etika, transparentnosť a korupcia vo verejnej politike" a kurz "Klientelizmus a korupcia" na uvedenej fakulte. 4. decembra 2017 bola prezidentom Andrejom Kiskom vymenovaná za vysokoškolskú profesorku.
V zahraničí.
V zahraničí absolvovala niekoľko projektov a pobytov, medziiným aj bola v roku 2003 "Yale University World Fellow" a bola aj "Young Global Leader" Svetového ekonomického fóra v švajčiarskom Davose. V rokoch 20022004 bola členkou dozornej rady globálnej Transparency International. Od roku 2008 je tiež súčasťou poradného orgánu Regionálneho centra pre reformu verejnej administrácie UNDP v Aténach.

</doc>
<doc id="437792" title="IMI Galil" url="https://sk.wikipedia.org/wiki?curid=437792">
IMI Galil

IMI Galil je izraelská útočná puška, ktorá bola navrhnutá Yisraelom Galilom a Yaacovom Liorom koncom 60. rokov a vyrábaná spoločnosťou Israel Military Industries v meste Ramat ha-Šaron. Puška používa náboje kalibru 5,56 × 45 mm NATO, pričom niektoré modely sú navrhnuté na muníciu 7,62 × 51 mm NATO.
Existujú štyri základné konfigurácie pušky Galil: štandardná AR (Assault Rifle), karabínový variant známy ako SAR (Short Assault Rifle), kompaktný variant MAR (Micro Assault Rifle) a ľahký guľomet ARM (Assault Rifle and Machine gun).

</doc>
<doc id="437815" title="Daniel Micka" url="https://sk.wikipedia.org/wiki?curid=437815">
Daniel Micka

Daniel Micka (* 22. apríl 1963, Praha, Česko-Slovensko) je český spisovateľ a prekladateľ z angličtiny a francúzštiny.
Od roku 1992 publikoval svoje poviedky v mnohých českých literárnych časopisoch, neskôr vydal knižne tri poviedkové zbierky. Prvá kniha "Samou láskou člověka sníst" bola vydaná v roku 1996 a jej pokračovanie "Strach z lidí" v roku 2001. Nadväzujúci ďalšia zbierka "Hledání člověka a sny o milování se s ním" vyšla v roku 2007 najprv ako e-kniha a v roku 2011 v knižnom vydaní.
Jeho poviedky sa stali inšpiráciou dvoch divadelných hier a niektoré vyšli v preklade do fínčiny, holandčiny a poľštiny v zahraničných literárnych zborníkoch a v časopisoch.
Prekladá knihy najmä z oblasti filozofie, psychológie a náboženstva rôznych po anglicky píšucich autorov, témou niekoľkých kníh boli názory Sigmunda Freuda. Prekladá aj z francúzštiny. Okrem kníh prekladal v minulosti tiež scenáre a texty filmov i dokumentov pre Česko-slovenskú televíziu a spoločnosť Alfafilm.
V súčasnosti sa Daniel Micka okrem písania prózy venuje najmä prekladom z angličtiny a francúzštiny pre rôzne nakladateľstvá, pôsobí tiež ako nakladateľský redaktor. Žije a tvorí v Prahe v Česku.
Literárne dielo.
Jednotlivé poviedky vychádzali od roku 1992 v českých literárnych časopisov "Tvar", "Literární noviny", "Vokno", "Iniciály", "Revolver Revue" a ďalších.
V edícii TVARy (ako príloha časopisu "Tvar") vyšli menšie súbory poviedok:

</doc>
<doc id="437913" title="Babôčka pŕhľavová" url="https://sk.wikipedia.org/wiki?curid=437913">
Babôčka pŕhľavová

Babôčka pŕhľavová () je motýľ z čeľade babôčkovité. Svoje druhové meno dostal podľa hosťovskej rastliny húseníc – pŕhľavy dvojdomej. Rozpätie krídel dosahuje okolo 30 mm.
Predstavuje jeden z najpočetnejších druhov motýľov, ktorý sa vyskytuje v celej Európe, Rusku až po Japonsko. Nie je viazaný na žiadny biotop, preto sa vyskytuje v lese, na lúkach, v parkoch, no i mestách, od nížin až po vysokohorské polohy. Babôčka sa živí nektárom a húsenice sa živia listami pŕhľavy. Kladie vajíčka v máji až v júni. Babôčka nepatrí medzi veľké motýle, dĺžka tela je 40 – 50 mm, dĺžka predného krídla je 23 – 30 mm a rozpätie krídel dosahuje okolo 30 mm. Krídla majú typickú oranžovo-červenú farbu s čiernymi škvrnami, predovšetkým na okrajoch predných krídel. Lieta od marca do októbra. Príchodom chladnejších jesenných dní motýle poslednej generácie začnú prijímať značné množstvo stravy na kvetoch bohatých na nektár alebo na opadanom a hnijúcom ovocí, aby tak načerpali dosť živín potrebných na prezimovanie. Babôčka kladie vajíčka vo veľkých skupinách po 80 až 100 kusoch po dobu 20 – 90 minút na spodnú stranu listov. Z vajíčok sa po 12 dňoch liahnu húsenice, ktoré majú asi 3,5 cm. Húsenica sa zakuklí a po 2 – 4 týždňoch sa z kukly vytiahne motýľ.

</doc>
<doc id="438157" title="Rita Ora" url="https://sk.wikipedia.org/wiki?curid=438157">
Rita Ora

Rita Ora (rod. Rita Sahatçiu; * 26. november 1990, Priština, Juhoslávia; dnešné Srbsko/Kosovo) je anglická speváčka, skladateľka, herečka, podnikateľka a filantropka. 
Do popredia sa dostala vo februári 2012, keď spolupracovala na singli DJa Fresha s názvom „Hot Right Now“, ktorý dosiahol číslo jeden v Spojenom kráľovstve. Jej debutový štúdiový album "Ora" vyšiel v auguste 2012 a debutoval na prvom mieste v krajine. Album obsahoval singly číslo jeden – „R.I.P.“ a „How We Do (Party)“. V roku 2012 bola Ora umelkyňa s najväčším počtom singlov v singlovom rebríčku UK Singles Chart, pričom jej tri single dosiahli najvyššiu pozíciu. 
Druhý štúdiový album "Phoenix" bol vydaný v novembri 2018. Hlavný singel „Your Song“ sa dostal do britskej prvej desiatky a nasledujúce singly „Anywhere“ a „Let You Love Me“ sa dostali do prvej päťky. Vďaka piesni „Let You Love Me“ sa stala prvou britskou sólovou umelkyňou, ktorá mala v Spojenom kráľovstve trinásť top 10 piesní.
Koncertné turné.
Ako predskokan

</doc>
<doc id="438261" title="Supa" url="https://sk.wikipedia.org/wiki?curid=438261">
Supa

Supa (vlastným menom Vladimír Dupkala, * 18. júl 1980, Handlová) je slovenský raper.
Spolu s Delikom a Jozefom Engererom tvorili skupinu Moja Reč. Na Supovych profiloch na sociálnych sieťach sa od začiatku roka 2014 začali objavovať náznaky debutového albumu. V rozhovore oznámil pravdepodobnú premiéru albumu na 1. december 2014 . Album bol nakoniec oficiálne vydaný 15. decembra 2014 s názvom "Čierne dni". O hudbu sa postarala z väčšiny skupina Komplot a Jožiš Engerer. Supa vo svojej kariére spolupracoval s poprednými rapermi a skupinami slovenskej a českej hip-hopovej scény ako sú H16, AMO, Gramo Rokkaz, Zverina, Vec, Ty Nikdy, Strapo atď. Taktiež ma niekoľko spolupráci mimo hip-hop so skupinami a spevákmi ako napríklad Zdenka Predná, Smola a hrušky alebo Para.
V roku 2016 sa začínali črtať nezhody s jeho kolegom, Delikom, ktorý napokon opustil skupinu Moja Reč a tá sa nakoniec rozpadla.
27. novembra 2017 bol zadržaný políciou za trestný čin nedovolenej výroby omamných a psychotropných látok, jedov alebo prekurzorov, ich držanie a obchodovanie s nimi formou spolupáchateľstva. V máji 2018 bol odsúdený na 3 roky s podmienečným odkladom 2 roky. Súd prihliadol na to, že Supa čin úprimne oľutoval a že nie je závislý na drogách.
8. mája 2018 vydal prvý track z albumu Biele Noci, s názvom Kamenné tváre. O produkciu sa postaral Jozef Engerer a na feate sa objavila speváčka Laura Weng.
Po dlhých odkladoch Supa vydal pokračovanie svojho debutového albumu, Čierne dni. Nový album vyšiel 7. augusta 2018 a niesol názov Biele noci. Supa mal následne v pláne vydať EP s niekoľkými trackmi, avšak na prekvapenie fanúšikov, 1.3.2020 oznámil comeback skupiny Moja Reč s Delikom a Jozefom Engererom. Taktiež oznámili nový skupinový album, Online, ktorý má vyjsť v máji 2020.
Klipy.
1.Kateřina Winterová, Moja Reč, Vec &amp; Supercrooo 

</doc>
<doc id="438424" title="Instagram" url="https://sk.wikipedia.org/wiki?curid=438424">
Instagram

Instagram je aplikácia pre platformu iOS (Apple), Android a Windows Phone, ktorá svojim používateľom umožňuje zdieľanie fotografií, pre Windows Phone je zatiaľ iba Beta verzia. Na to je určený rad filtrov, ktorý možno na vybranú fotografiu aplikovať. Takisto formát fotografie je odlišný a ako odkaz na fotoaparáty značky Kodak a Polaroid sú výsledné obrázky v štvorcovom formáte, kým kamery vybavené systémom iOS používajú pomer strán 3:2. Aplikácia sa nesnaží konkurovať iným sociálnym službám, ale naopak umožňuje jednoduchšie zdieľanie fotografií na ďalších sociálnych sieťach ako je Facebook, Twitter, Flickr, prípadne na publikačných službách Posterous a Tumblr.
Aplikácia je primárne určená pre mobilný telefón iPhone a väčšinu mobilných zariadení s OS Android, zároveň je však kompatibilná s iPod Touch a iPad.
Projekt založili Kevin Systrom a Mike Krieger potom, ako získali finančné prostriedky. Pôvodný projekt "Burbn" obsahoval viacero funkcií, po príchode Mikea Kriegera sa vývoj zameral viacmenej iba na mobilné fotografie, z čoho vznikol Instagram. V súčasnosti je to veľmi obľúbená sociálna sieť. Instagram okrem funkcií má aj živé vysielanie,boomerang a pod.

</doc>
<doc id="438811" title="Panajotis Pikrammenos" url="https://sk.wikipedia.org/wiki?curid=438811">
Panajotis Pikrammenos

Panajotis Pikrammenos, (* 1945), gr. "Παναγιώτης Πικραμμένος", je grécky sudca a bývalý premiér Grécka v dočasnej, mesiac trvajúcej úradníckej vláde.
Narodil sa v Aténach a pochádza zo starej podnikateľskej rodiny z mesta Patra. Vyštudoval právo v Národnej a Kappodistriasovej univerzite v Aténach. V rokoch 1991-1992 pôsobil ako právny poradca v pravicovej vláde Konstantinosa Mitsotakisa. Od roku 2010 do roku 2012 bol predseda najvyššieho súdu Grécka.
Po predčasných voľbách v máji 2012 Grécko nemohlo zostaviť vládu a tak boli vypísané predčasné voľby na jún. Dočasne bola vytvorená úradnícka vláda na čele s Pikrammenosom, ktorá ale nemôže prijímať žiadne rozhodnutia. Po júnových parlamentných voľbách vládu vytvoril Antonis Samaras a stal sa novým premiérom. 

</doc>
<doc id="438945" title="Industriálny metal" url="https://sk.wikipedia.org/wiki?curid=438945">
Industriálny metal

Industriálny metal je hudobný štýl, ktorý spája prvky heavy metalu a industriálnej hudby, s použitím opakovaných metalových a punkových gitarových riffov, samplingu, syntetizátorových alebo sekvencerových línií a skreslených vokálov. Medzi zakladajúce skupiny patria Ministry, Godflesh, KMFDM. a Rammstein.
Industriálny metal vznikol koncom 80. rokov 20. storočia, kedy umelci začali miesiť industriálne a metalové prvky, vytvoriac tak nový štýl. Počiatkom nového milénia začali používať industriálne prvky niektoré kapely z blackmetalovej scény. Predovšetkým v Severnej Amerike sa industriálnemu metalu v prvej polovici 90. rokov darilo, čo umožnilo, aby sa na výslnie dostali skupiny typu Nine Inch Nails. Ku koncu desaťročia začínalo hnutie strácať na sile.

</doc>
<doc id="439421" title="Kláštor v Gračanici" url="https://sk.wikipedia.org/wiki?curid=439421">
Kláštor v Gračanici

Kláštor v Gračanici () je pravoslávny kláštor v Kosove neďaleko hlavného mesta Priština (asi 5 km na juhovýchod). Patrí medzi skvosty sakrálneho umenia Srbskej pravoslávnej cirkvi a medzi pamiatky svetového kultúrneho dedičstva UNESCO (13. júl 2006). Patrí pod Raško-prizrenskú eparchiu Srbskej pravoslávnej cirkvi.
Dejiny.
Kláštor založil v roku 1315 srbský vládca Štefan Uroš II. Milutin. Stavba bola realizovaná v rokoch 1315 až 1321. Chrám sa stal významným centrom Srbskej pravoslávnej cirkvi a celého srbského duchovného života aj počas dlhej tureckej okupácie (1389-1913). Turci niekoľkokrát kláštor poškodili a zničili (najmä počas srbských protitureckých povstaní). V rokoch 1528 až 1555 počas pôsobenia metropolitu Nikanona boli napísané ikony chrámu. Chrám bol neskôr vyzdobený aj nádhernými freskami a masívnym krížom.
V súčasnosti je chrám duchovným centrom Srbov v Kosove. Je to fungujúci pravoslávny chrám, v ktorom žijú a pracujú mníšky (maľba ikon, poľnohospodárstvo, šitie...).

</doc>
<doc id="439485" title="Katedrálny chrám Troch hierarchov (Temešvár)" url="https://sk.wikipedia.org/wiki?curid=439485">
Katedrálny chrám Troch hierarchov (Temešvár)

Katedrálny chrám Troch hierarchov () v rumunskom meste Temešvár je chrám Rumunskej pravoslávnej cirkvi.
Dejiny.
Chrám sa začal budovať v roku 1937 a dokončený bol v roku 1940. Jeho komplexné dokončenie prerušili roky druhej svetovej vojny a posledné úpravy sa dokončili v roku 1946. Vybudovaný bol podľa návrhu architekta Ioana Traianescu. Chrám je zasvätený trom veľkým svätcom a cirkevným učiteľom, ktorí majú veľkú vážnosť vo východných cirkvách. Sú to svätý Bazil Veľký, svätý Gregor Teológ a svätý Ján Zlatoústy (Ján Chryzostom). Ide o jeden z najvyšších pravoslávnych chrámov na svete. Do chrámu sa môže zmestiť viac ako 4000 veriacich.
Architektúra.
Vzorom pre tento pravoslávny chrám sa stala matka pravoslávnych kostolov Hagia Sofia v Konstantinopole. Chrám však okrem byzantských prvkov nesie znaky typickej rumunsko-moldavskej architektúry, ktoré sú doplnené prvkami karpatského architektonického štýlu.
Chrám má až jedenásť chrámových veží, z ktorých najvyššia dosahuje výšku 83,7 metrov.
Ikony napísal ikonopisec Atanasie Demian. Ikonostas má rozlohu 135 metrov štvorcových a je vyrobený z lipového dreva. V suteréne chrámu je zbierka sakrálneho umenia pravoslávnej cirkvi.

</doc>
<doc id="441100" title="Európska liga vo volejbale mužov 2012" url="https://sk.wikipedia.org/wiki?curid=441100">
Európska liga vo volejbale mužov 2012

Európska liga vo volejbale mužov 2012 bol 9. ročník prestížnej Európskej ligy mužov, európskej súťaže národných tímov vo volejbale, ktorú organizuje Európska volejbalová konfederácia (CEV). Konala v 10 dejiskách všetkých zúčastnených tímov od 24. mája1. júla 2012, za účasti 10 tímov rozdelených do 2 skupín. Najlepšie 2 tímy z každej skupiny postúpili do Final four, ktoré sa hralo v tureckej Ankare. Víťaz Európskej ligy mal právo zúčastniť sa kvalifikácie o postup do Svetovej ligy v roku 2013.
Účastníci.
1 Umiestnenie v rebríčku FIVB k 4.1.2012

</doc>
<doc id="441101" title="Európska liga vo volejbale" url="https://sk.wikipedia.org/wiki?curid=441101">
Európska liga vo volejbale

Európska liga vo volejbale (EL) je prestížna európska súťaž národných družstiev vo volejbale, ktorú riadi Európska volejbalová konfederácia (CEV). Jej história siaha do roku 2004, kedy sa konal prvý ročník mužov, a o 5 rokov neskôr, v roku 2009, aj prvý ročník žien. EL prebieha každoročne. Víťaz mužskej a ženskej kategórie má právo štartovať na FIVB Vyzývací pohár o postup do nasledujúcej edície Ligy národov. 
V mužskej kategórii vedú v historických tabuľkách tímy , a , ktoré dokázali v EL zvíťaziť dvakrát, u žien je to , ktoré zvíťazilo trikrát.

</doc>
<doc id="441155" title="Zoznam sviatkov na Slovensku" url="https://sk.wikipedia.org/wiki?curid=441155">
Zoznam sviatkov na Slovensku

Toto je prehľad sviatkov v Slovenskej republike. Štátne sviatky, dni pracovného pokoja a pamätné dni sú určené zákonom č. 241/1993 Z. z. o štátnych sviatkoch, dňoch pracovného pokoja a pamätných dňoch.
Štátne sviatky.
Jednorazový štátny sviatok 30. októbra 2018.
Národná rada Slovenskej republiky prijala 12. septembra 2018 zákon č. 281/2018 Z. z., ktorým sa do zákona č. 241/1993 Z. z. o štátnych sviatkoch vkladá prechodné ustanovenie (§ 4a), v zmysle ktorého v roku 2018 je 30. október štátnym sviatkom. Zároveň v roku 2018 nie je tento deň pamätným dňom (§ 4a).
Dôvodom tohto kroku bolo jubilejné sté výročie prijatia Deklarácie slovenského národa z 30. októbra 1918 v Turčianskom Sv. Martine, ktorou sa predstavitelia slovenského národa prihlásili k sebaurčovaciemu právu národov a k vzniku samostatného česko-slovenského štátu.
Pamätné dni.
Poznámka:
 V roku 2018 bol 30. október jednorazovým štátnym sviatkom. Z tohto dôvodu nebol v roku 2018 pamätným dňom.

</doc>
<doc id="441382" title="Kostol svätého Alexandra Nevského (Kodaň)" url="https://sk.wikipedia.org/wiki?curid=441382">
Kostol svätého Alexandra Nevského (Kodaň)

Kostol svätého Alexandra Nevského (rus. "Це́рковь благове́рного кня́зя Алекса́ндра Не́вского", dán. "Aleksandr Nevskij Kirke") v hlavnom meste Dánska Kodani je chrám Ruskej pravoslávnej cirkvi.
Dejiny.
Chrám bol vybudovaný na prianie ruskej cárovnej Márie Fiodorovny, dcéry dánskeho kráľa Kristiána IX. Stavba sa realizovala v rokoch 1881 až 1883 podľa projektu D.N. Grimma. Posvätený bol 29. augusta 1883. Slúži potrebám pravoslávnych veriacich ruského pôvodu. Pomenovaný je podľa ruského vládcu a svätca z 13. storočia Alexandra Nevského, ktorý zastavil inváziu Švédov a Nemcov na územie Ruska.

</doc>
<doc id="441423" title="Mestská hromadná doprava v Karlovej Vsi" url="https://sk.wikipedia.org/wiki?curid=441423">
Mestská hromadná doprava v Karlovej Vsi

Mestská hromadná doprava v Karlovej Vsi (skr. MHD v Karlovej Vsi) je sieť MHD v Bratislave, v mestskej časti Karlova Ves. Tvoria ju tri spôsoby dopravy: električková, autobusová a trolejbusová.
Zabezpečuje ju DPB, a.s. Obratisko električiek sa nachádza na konečnej zastávke "Kútiky (Karlova Ves)".
Siete a linky.
Električkovú sieť tvoria električkové linky a , pričom linka má konečnú zastávku v Karlovej Vsi na zastávke "Kútiky". Električka pokračuje do Dúbravky na konečnú zastávku "Pri kríži".
Autobusovú sieť tvoria autobusové linky , , , , , , , , , , , , , , , , , , , , , , , , , , , , , , a . V letnej sezóne v roku 2018 tvorila sieť aj cyklobusová linka .
Trolejbusovú sieť tvoria trolejbusové linky , , a . Táto trasa nie je zapojená do zvyšku trolejbusovej siete. Premávajú tu predovšetkým trolejbusy Škoda 25Tr s pomocným diesel-agregátom. V prípade nedostatku prevádzkyschopných vozidiel sú vozidlá Škoda 25Tr nahradzované trolejbusmi Škoda 15Tr alebo Škoda 31Tr SOR, ktoré sú na začiatku a konci služby odtiahnuté.

</doc>
<doc id="441535" title="Nikon D90" url="https://sk.wikipedia.org/wiki?curid=441535">
Nikon D90

Nikon D90 je 12,3 megapixelová digitálna zrkadlovka spoločnosti Nikon, oficiálne predstavená 27. augusta 2008. Model je určený pre profesionálnych používateľov, nahradil typ Nikon D80. 
V máji 2009 vyhral model D90 cenu TIPA European Photo &amp; Imaging Award v kategórii Best D-SLR Advanced. Od júla 2011 ostal D90 vo výrobe a tak dopĺňa medzeru medzi modelmi Nikon D5100 a Nikon D7000.
Funkcie.
Medzi niektoré z vylepšení modelu D90 oproti modelu D80 sú rozlíšenie 12,3 megapixelov, schopnosť rozšírenia svetelnej citlivosti, živý náhľad a automatická oprava bočnej chromatickej aberácie. Model D90 je prvou digitálnou zrkadlovkou, ktorá ponúka nahrávanie videa, s možnosťou nahrávania v kvalite HD 720p s mono zvukom pri 24 snímkoch za sekundu.
Oproti o niečo lacnejším modelom ako D40, D60, D3000 a D5000 má model D90 vstavaný motor automatického zaostrovania, ktorý znamená, že na ňom funguje automatické zaostrovanie aj so staršími objektívmi, ktoré nemajú vstavaný motorček. Nikon F.
Cena v USA.
Nikon dal pre USA približnú predajnú cenu 899,95 dolárov len za samotné telo a 1299,99 dolárov spolu s objektívom AF-S DX Nikkor 18-105mm f/3.5-5.6G ED VR, ktorý samotný stojí 399,95 dolárov. Mimoburzové ceny sú ale spravidla nižšie.

</doc>
<doc id="441567" title="Electrolux" url="https://sk.wikipedia.org/wiki?curid=441567">
Electrolux

Electrolux je švédska nadnárodná spoločnosť so sídlom v Štokholme vo Švédsku. Je druhým najväčším výrobcom domácich spotrebičov na svete podľa podielu na trhu v roku 2010 (po Whirlpoole). 
Spoločnosť sa zameriava hlavne na výrobu domácich spotrebičov a vysávačov. Takisto vyrába spotrebiče pre profesionálne použitie. Svoje produkty predáva pod rozličnými značkami vrátane vlastnej. 
Electrolux je zaradená do zoznamu na burze Stockholm Stock Exchange a je súčasťou indexu OMX Stockholm 30.

</doc>
<doc id="441573" title="Myšiarka močiarna" url="https://sk.wikipedia.org/wiki?curid=441573">
Myšiarka močiarna

Myšiarka močiarna alebo sova močiarna (lat. "Asio flammeus") je druh z čeľade sovovitých. Je rozšírená v močaristej tundre celej holarktídy. Nepravidelne hniezdi aj na nížinách východného a západného Slovenska, preukázane v 1,20 % mapovacích kvadrátov. Počas obdobia migrácie bol zistený aj v severnejších kotlinách Slovenska, zimuje v skupinách v 8,40 % mapovacích kvadrátov.
Podľa Medzinárodnej únie na ochranu prírody a prírodných zdrojov myšiarka močiarna patrí medzi najmenej ohrozené druhy, trend celkovej populácie je klesajúci, stavy v Európe kolíšu, v Severnej Amerike bol za posledných 40 rokov zaznamenaný významný pokles o 71.2%. Údaje boli zbierané na menšej vzorke ako 50% rozšírenia tohoto druhu na severoamerickom kontinente.
Opis.
Myšiarka močiarna meria 37 – , s rozpätím krídel 90 - . Váži 290 – 490 g.
Hlas.
Samec myšiarky močiarnej označuje svoje hniezdne teritórium tak, že vyletí do vzduchu, plachtí nad hniezdiskom a ozýva sa pritom hlbokým "bu-bu-bu-bu" alebo "du-du-du". Niekedy pritom tlieska krídlami. Hlas samice znie ako "tjäää-opp" alebo "grik".
Výskyt a stav na Slovensku.
Odhadovaný počet hniezdiacich párov je 0 – 50, zimujúcich jedincov 100 – 1 000. Druh je "fluktujúci". Ekosozologický status v roku 1995 "V" – zraniteľný. V roku 1998 "VU:B1,D1", "VU" – zraniteľný. V roku 2001 "VU" - zraniteľný. V roku 2014 "EN* D" - silne ohrozený. Európsky ochranársky status "SPEC3" – druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "V" – zraniteľný druh.
Biotop.
Na Slovensku hniezdi v močiaroch pri rybníkoch, najmä na vlhkých lúkach s porastom ostríc "(Carex)" a s rozstrúsenými vŕbami v nadmorskej výške 102 - Počas zimy sa vyskytuje v poľnohospodárskej krajine.
Hniezdenie.
Na rozdiel od našich ostatných sov hniezdi myšiarka močiarna v otvorenej krajine, vždy na zemi, stavia si sama hniezdo a pri premnožení koristi zahniezdi aj v zimných mesiacoch. Zvyčajne hniezdia raz do roka, ak je dostatok koristi tak aj viackrát. Samica znáša 4 - 9 vajec každý druhý deň. Na znáške sedí už po znesení prvého vajca 24 - 29 dní. Samec jej a prvým vyliahnutým mláďatám prináša potravu, po vyliahnutí všetkých mláďat kŕmia obaja rodičia. Počas hniezdenia lovia aj cez deň. Samec aktívne stráži hniezdisko, naznačuje útok aj odvádzanie pozornosti. Mláďatá sú schopné letu 35 deň po vyliahnutí.
Potrava.
Živý sa najmä hrabošom poľným, menej ryšavkami "(Apodemus)", zriedkavo uloví hmyzožravce či vtáky.
Ochrana.
Je zákonom chránená, spoločenská hodnota je 2300 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="441827" title="Zoznam slovenských tlačených encyklopédií" url="https://sk.wikipedia.org/wiki?curid=441827">
Zoznam slovenských tlačených encyklopédií

Toto je zoznam tlačených encyklopédií, lexikónov, výkladových a terminologických slovníkov (okrem čisto jazykových slovníkov) napísaných (aspoň sčasti) slovenskými autormi (t.j. neobsahuje len encyklopédie písané v slovenčine a neobsahuje encyklopédie v slovenčine, ktoré sú len prekladmi). 
Zahrnuté sú aj knihy, ktoré sa na typické encyklopédie veľmi nepodobajú, ale sami seba označujú ako encyklopédia (napr. viaceré knihy z edície Malá moderná encyklopédia).
Vynechané sú:
Všeobecné encyklopédie.
Slováci sú autormi viacerých hesiel najmä v nasledujúcich uhorských a českých všeobecných encyklopédiách:

</doc>
<doc id="441831" title="Saratovská ulica (Bratislava)" url="https://sk.wikipedia.org/wiki?curid=441831">
Saratovská ulica (Bratislava)

Saratovská ulica je ulica v Bratislave, v mestskej časti Dúbravka. Tvorí hlavnú ulicu tejto mestskej časti, vedie po nej električková trať. 
Pôvod názvu.
Pomenovaná je podľa ruského mesta Saratov. Pred rokom 1974 sa volala Benkova ulica podľa slovenského maliara Martina Benku, ulica bola premenovaná z dôvodu vzniku duplicity názvu po pripojení Dúbravky k Bratislave. Od roku 1975 (30. výročie Májového povstania) do polovice 80. rokov 20. storočia sa územie pozdĺž južnej Saratovskej ulice (medzi ulicami Drobného a Janka Alexyho) nazývalo "Námestie Májového povstania českého ľudu"; toto námestie bolo v polovici 80. rokov zrušené a jeho názov bol použitý na novovytvorené námestie na konci dnešnej Markovej ulice v Petržalke.

</doc>
<doc id="441873" title="Ján Mathé" url="https://sk.wikipedia.org/wiki?curid=441873">
Ján Mathé

Ján Mathé (* 14. jún 1922, Košice – † 5. jún 2012, Košice) bol slovenský sochár.
Životopis.
Ako dieťa žil Ján Mathé s rodinou priamo v areáli bývalej "Štátnej nemocnice v Košiciach". Otec ho občas brával do pitevne, aby sa naučil kresbu tela a rozumel ľudskej anatómii. Tento jeho veľmi ojedinelý výtvarný talent si všimol jeho profesor József Nádaskay počas Jánovho štúdia na "Premonštrátskom gymnáziu". Okamžite po maturite sa musel Ján podrobiť niekoľko mesačnému výcviku a následne narukoval do prvej línie ku konskému záprahu s delom a pol vyslaný na Ukrajinu. Po všetkých hrozných obrazoch tejto časti jeho života sa vojna skončila a on sa vybral z Košíc do Prahy.
Sochárstvo študoval v rokoch 1945 – 1950 v Prahe na Akadémii výtvarných umení u Otakara Španiela. Po návrate do Košíc vytvoril viacero diel, ktoré sa nachádzajú na viacerých sídliskách, či známu plastiku "Sám v košickom krematóriu". Medzi základné témy jeho tvorby patrí ľudský život, uvažovanie o jeho zrode, hodnote a ochrane.
V roku 1967 mal aj on aj jeho manželka automobilovú nehodu. Ján ostal v kóme niekoľko týždňov a takmer všetko sa musel učiť postupne od začiatku. V priebehu rokov po autonehode Mathé stvoril svoje majstrovské a vrcholné dielo – "Plod života".
V roku 1984 vystvavoval prvý krát v Slovenskej národnej galérii a o dva roky neskôr vo Východoslovenskej galérii. V roku 1998 bola otvorená retrospektívna výstava jeho tvorby vo "Vodných kasárňach" Slovenskej národnej galérie v Bratislave. V roku 2007 mu bola udelená Cena mesta Košice. Výstavu pod názvom "Ján Mathé &amp; Pocty" pre Jána Mathého uskutočnili v roku 2010 v Považskej galérii umenia v Žiline.
Vrámci projektu Košice - Európske hlavné mesto kultúry 2013 bolo dňa 19. januára 2013 po ňom pomenované bývalé "Námestie nádeje" na križovatke Hlinkovej ulice a Národnej triedy v Košiciach na Námestie Jána Mathého.
Diela (výber).
Nasledujúci zoznam charakterizuje výber niektorých diel:

</doc>
<doc id="442114" title="Lišiak a pes" url="https://sk.wikipedia.org/wiki?curid=442114">
Lišiak a pes

Lišiak a pes () je americký animovaný film z roku 1981, produkovaný spoločnosťou Walt Disney Productions. Podkladom pre film je rovnomenný román, ktorý napísal Daniel P. Mannix. Ide o v poradí 24. celovečerný animovaný film, zaraďovaný do takzvanej „animovanej klasiky Walta Disneyho“. V čase jeho vydania to bol najdrahší animovaný film, stál 12 miliónov dolárov. Na film v roku 2006 nadviazalo pokračovanie "Lišiak a pes 2".
Dej.
Film opisuje príbeh priateľstva medzi líškou hrdzavou Kubom (v origináli Cooper) a loveckým psom Rišom (v origináli Tod). Ich priateľstvo však bude podrobené tlaku okolia a ich vlastným inštinktom.

</doc>
<doc id="442224" title="Leví kráľ" url="https://sk.wikipedia.org/wiki?curid=442224">
Leví kráľ

Leví kráľ () je americký animovaný film z roku 1994, produkovaný spoločnosťou Walt Disney Feature Animation. Je to v poradí 24. animovaný film produkovala spoločnosť Walt Disney Feature Animation.
Príbeh antropomorfných levov je inšpirovaný biblickým príbehom Jozefa a Mojžiša a Shakespearovými hrami Hamlet a Macbeth. Film sa stal veľmi úspešným a populárnym.
Do kín vkročil s neuveriteľne rekordnou tržbou, ktorá prevyšovala závratných 700 000 000 $. Táto snímka bola ovenčená dvoma cenami Oscara. Jeden za pieseň od svetoznámeho pesničkára Eltona Johna s názvom „Can You Feel the Love Tonight“. Na hudbe k filmu spolupracovali Elton John, Tim Race a Hans Zimmer.
Dej filmu.
V Levej ríši vládne zvieratám spravodlivý kráľ Mufasa, ktorému sa narodí jeho prvý syn, levíček Simba. Mufasov zákerný brat Scar sa chce stať kráľom a tak vymýšľa rôzne plány, ako sa Mufasu a Simbu zbaviť. Simba je Scarom úmyselne navádzaný do nebezpečenstva, hoci nemá tušenie, že za tým stojí práve Scar. V sloniom cintoríne Simbu a jeho kamarátku Nalu takmer roztrhajú hyeny, ktoré Scarovi slúžia.
Neskôr Scar za pomoci týchto hyen splaší stádo pakoňov, ktoré sa rúti kaňonom na Simbu. Mufasa sa ho vydá zachrániť, čo sa mu podarí, a sám šplhá na skalu, aby sa zachránil. Na vrchole však čaká Scar a zhodí ho do kaňonu, takže Mufasa zomrie pod kopytami pakoňov.
Simba uteká, pretože mu Scar nahovoril, že je to jeho vina. Zachráni ho Pumba, prasa bradavičnaté, a jeho kamarát Timon, čo je malá surikata. Tí žijú podľa hesla "Hakuna Matata", čo znamená „netráp sa“, a týmto prístupom nakazia aj Simbu. Ten potom u nich prežíva bezstarostný život a dospieva v silného leva.
Medzitým Levej ríši kraľuje Scar, ale jeho vláda ju úplne zdevastuje. Nala sa vydá hľadať pomoc a pritom stretne Simbu. Zamilujú sa do seba a Nala ho presviedča, aby sa vrátil a ujal sa vlády, ale Simba to odmieta. Potom však Mufasov priateľ opičiak Rafiqa Simbovi pripomenie, že je Mufasov syn a jediný pravý kráľ. Simba sa vráti so Scarom bojovať.
Scar sa pokúsi Simbu zastrašiť pripomienkou toho, že Simba mal podiel na Mufasovej smrti. Pritom je však donútený prezradiť, že on sám mufasu zabil. Vypukne bitka medzi hyenami, ktoré uznávajú Scara, a levíčatá, ktoré za kráľa pokladajú Simbu. Levica nakoniec zvíťazí a Scar dostáva od Simba milosť, ale vzápätí je roztrhaný hyenami.
Krajina opäť zozelenie a Simba s Nalou oslavujú narodenie potomka.

</doc>
<doc id="442292" title="Orech kráľovský" url="https://sk.wikipedia.org/wiki?curid=442292">
Orech kráľovský

Orech kráľovský (iné názvy: orech vlašský, kráľovský orech, vlašský orech, orech, zastarano: "vlaský orech", "orešiak", zriedkavo: orešiak kráľovský; lat. "Juglans regia") je strom z čeľade orechovité. Jeho plod sa nazýva orech , vlašský orech (zastarano: "vlaský orech") alebo hovorovo vlašák . 
Opis.
Orechy sú mohutné stromy, zriedkavo však prekračujú výšku 20 m. Kmeň býva masívny so širokými, hladkými, sivými plátmi oddelenými hlbokými brázdami a pomerne hrubými konármi. Listy sú nápadne veľké a majú 7 - 9 párov končistých, kožovitých, pomerne svetlozelených lístkov, z ktorých každý je do 15 cm dlhý, čím sa podobajú na veľké listy jaseňa a prenikavo voňajú. Samčie kvety vytvárajú visiace jahňady, ale samičie sú v malých, nenápadných zhlukoch na vrchole mladých konárikov a dozrievajú na zelené plody. Vnútri leží orech. 
Pôvod.
Orech bol pre chutné plody privezený z juhovýchodnej Európy, možno už v 15. storočí.
Pestovanie.
Orechy najčastejšie rastú ako stromy v záhradách, parkoch alebo medziach.
Využitie.
Orech sa najviac pestuje pre plody a drevo.
Obsahové látky.
Karbónové kyseliny.
Veľké množstvo rôznych nenasýtených mastných kyselín, najmä:
ďalej:

</doc>
<doc id="442370" title="Jošihito" url="https://sk.wikipedia.org/wiki?curid=442370">
Jošihito

Jošihito alebo posmrtným menom Taišó (* 31. august 1879, Tokio – † 25. december 1926, Hajama, Kanagawa) bol 123. japonský cisár. Predchodca japonského cisára Hirohita a starý otec dnešného cisára Akihita. Obdobie jeho vlády od 30. júla 1912 do 25. decembra 1926 sa označuje ako obdobie Taišó. Na trón nastúpil po svojom otcovi cisárovi Macuhitovi, ktorého obdobie sa volalo Meidži.
10. mája 1900 sa oženil s vtedy 15-ročnou princeznou Kudžó Sadako (neskoršia cisárovná Teimei). Mali 4 deti:

</doc>
<doc id="442409" title="Eurobus" url="https://sk.wikipedia.org/wiki?curid=442409">
Eurobus

eurobus a.s. je slovenská dopravná spoločnosť sídliaca v Košiciach. Firma prevádzkuje mestskú dopravu v Spišskej Novej Vsi, Rožňave a Smižanoch, prímestskú na 116 linkách v Spišskom, Gemerskom a Košickom regióne, diaľkovú (na 30 linkách v rámci Slovenska aj medzinárodne) a zájazdovú autobusovú prepravu. Disponuje 350 autobusmi v štandardnom aj najmodernejšom prevedení.
Vznikla pričlenením SAD Rožňava a SAD Spišská Nová Ves k bývalému štátnemu podniku SAD Košice (1999), jeho transformáciou na akciovú spoločnosť pod správou Fondu národného majetku (2001) a následným premenovaním spoločnosti na eurobus (2007). Spoločnosť je členom združenia Eurolines a je zapojená v projekte vzájomného uznávania elektronických peňaženiek Slovenský dopravný pas.
História.
Autobusová doprava bola do roku 1952 organizovaná celoštátne v jednotnej organizácii riadenej "Ústredným riaditeľstvom ČSAD" so sídlom v Prahe s podriadeným "oblastným riaditeľstvom" v Bratislave, ktoré spravovalo ČSAD na území Slovenska. Najvyšším orgánom automobilovej dopravy bolo "Ministerstvo dopravy" v Prahe.
V roku 1953 bol vytvorený krajský podnik ČSAD Košice, krorý bol riadený príslušným KNV aj Povereníctvom dopravy. Po zrušení Hlavných správ v roku 1957 bola v blízkosti Ministerstva dopravy zriadená tzv. Ústredná správa, ktorá metodicky riadila cestnú automobilovú dopravu. Príslušné krajské národné výbory zabezpečovali priame riadenie. V roku 1960 sa postupne vytvorili národné podniky ČSAD so sídlom v každom okrese. V tomto období sa bolo zrušené ústredné plánovanie a financovanie ČSAD prostredníctvom ústredných orgánov a ČSAD sa stala samostatným hospodárstvom spravovaným príslušným okresným národným výborom. Národný podnik ČSAD Košice vznikol fúziou všetkých okresných podnikov pôsobiacich na území bývalých krajov Košice a Prešov.
V roku 1993 došlo k zániku Česko-Slovenska a to spôsobilo presun kompetencií a riadenia ČSAD z Ministerstva dopravy v Prahe na Ministerstvo dopravy, pôšt a telekomunikácií v Bratislave a súčasne sa k 1.9.1993 uskutočnilo premenovanie podnikov ČSAD na názov Slovenská autobusová doprava, štátny podnik - SAD, š.p. a k 1.7.1993 k organizačné, hospodárske a finančné odčlenenie osobnej dopravy od všetkých ostatných činností.
Podniky SAD Košice,š.p. a NAD Košice,š.p. ku dňu 30.6.1995 zanikli a dňom 1.7.1995 vznikli z bývalých odštepných závodov osobnej dopravy samostatné štátne podniky. V roku 1995 vznikol štátny podnik "Slovenská autobusová doprava Košická dopravná spoločnosť Košice", neskôr v roku 1999 k nemu pribúdli odštepné závody v Rožňave a Spišskej Novej Vsi. Na základe rozhodnutia MDPaT v roku 2001 dochádza k zrušeniu štátneho podniku bez likvidácie a prechodom všetkého majetku, práv, povinností a záväzkov na Fond národného majetku, ktorý ho ustanovil za akciovú spoločnosť s názvom "SAD-Košická dopravná spoločnosť a.s." v súvislosti s rozhodnutím o privatizácii podniku.
Dňa 16.apríla 2007 sa zmenil obchodný názov spoločnosti na "eurobus, a.s."

</doc>
<doc id="442643" title="Ontario Hockey League" url="https://sk.wikipedia.org/wiki?curid=442643">
Ontario Hockey League

Ontario Hockey League (OHL) je jedna z troch hlavných kanadských juniorských líg, ktoré dohromady tvoria Canadian Hockey League (CHL). Ligy sa môžu zúčastniť hokejisti vo veku od 15 do 20 rokov.
História.
História juniorského hokeja v Ontáriu začala v roku 1896 založením organizácie Ontario Hockey Association (OHA). Od tej doby prešla organizácia juniorského hokeja v Ontariu štyrmi etapami. V roku 1933 bola juniorská divízia rozdelená do dvoch úrovní na juniorky A a juniorky B. V roku 1972 bola vyššia úroveň rozdelená na ďalšie dve úrovne a to na I. a II. triedu. V roku 1974 sa hlavné juniorská I. trieda oddelila od OHA a vznikla tak Ontario Major Junior Hockey League (OMJHL). V roku 1980 bola OMJHL premenovaná na Ontario Hockey League.
Sezóna.
20 tímov OHL hrá 68 nepravidelne rozložených zápasov. Liga začína v treťom celom týždni v septembri a beží až do tretieho týždňa v marci. 90% zápasov je hrané medzi štvrtkom a nedeľou, aby sa minimalizoval počet zameškaných dní študentov v školách. 95% hokejistov ligy študuje vysokú školu alebo univerzitu. Aktuálne je asi 20% hokejistov NHL absolventov OHL a 54% hokejistov NHL absolventov CHL.
Play-off a Memorial Cup.
Víťazi play-off získavajú J. Ross Robertson Cup. Pohár je pomenovaný po Johnovi Rose Robertson, ktorý bol prezidentom Ontario Hockey Association medzi rokmi 1901 a 1905.
Do play-off postupuje 16 najlepších tímov základnej časti, 8 z každej konferencie. Tímy medzi sebou hrajú maximálne sedemzápasové série (na 4 víťazstvá) a víťaz každej série postupuje do ďalšieho kola. Posledné 2 tímy nakoniec vo finále súperovi o už spomínaný J. Ross Robertson Cup.
Víťaz OHL potom súperia s víťazmi z WHL, QMJHL a hostiteľským tímom turnaja o Memorial Cup, ktorý je udeľovaný juniorským šampiónom Kanady. Hosťovanie turnaja sa strieda každú sezónu medzi troma ligami (OHL, QMJHL a WHL).
Rekordy OHL.
Individuálne rekordy
Tímové rekordy

</doc>
<doc id="442899" title="Manuel Neuer" url="https://sk.wikipedia.org/wiki?curid=442899">
Manuel Neuer

Manuel Neuer (* 27. marec 1986, Gelsenkirchen, Nemecko) je nemecký futbalista, hrajúci na pozícii brankára za Bayern Mníchov a Nemecké národné futbalové mužstvo. V roku 2014 bol nominovaný na Európskeho futbalistu roka. 
Kariéra.
Klubová kariéra.
Schalke 04.
Neuer prešiel všetkými mládežníckymi kategóriami v Schalke 04 a v roku 2005 podpísal profesionálnu zmluvu. V nemeckej Bundeslige debutoval ako dvadsaťročný v sezóne 2006/2007. Aj napriek nízkemu veku sa všeobecne predpokladalo, že je potencionálnym nástupcom Jensa Lehmanna v Nemeckom národnom futbalovom mužstve. Dostal sa do užšieho výberu na ocenenie UEFA Club Goalkeeper of the Year, v ktorom bol najmladším a tiež jediným Bundesligovým brankárom.
Bayern Mníchov.
1. júna 2011 potvrdilo vedenie klubu Schalke, aj Bayern Mníchov, že Neuer prestúpi do Bayernu Mníchov v júli 2011. Neuer podpísal päťročnú zmluvu, ktorej platnosť uplynie v júni 2016. Prestup stál 22 miliónov eur, ktorý z Neuera urobil druhého najdrahšieho brankára všetkých čias.
Neuer sa zúčastnil Finále UEFA Ligy majstrov 2012 proti Chelsea a v tomto zápase sa zúčastnil penaltového rozstrelu. Chytil prvú penaltu strelenú Juanom Matom, ale zvyšok penált Chelsea skórovala a Mníchov prehral tento zápas 4 – 3 v penaltách.
Za rok vyhrali tuto trofej proti Borusii Dortmund 2-1 .
Reprezentačná kariéra.
Prešiel postupne niekoľkými mládežníckymi výbermi Nemecka. V roku 2009 vyhral so svojím tímom Majstrovstvá Európy vo futbale hráčov do 21 rokov 2009, vo finále proti Anglicku si udržal čisté konto vo výhre 4 – 0.
2. júna 2009 hral prvý zápas za A tým Nemecka proti Spojeným arabským emirátom.
Po šokujúcej smrti Roberta Enkeho v novembri 2009 a zranení René Adlera sa stal nečakane brankárskou jednotkou nemeckého tímu pre Majstrovstvá sveta vo futbale 2010. V základnej skupine inkasoval iba jeden gól v prehranom zápase proti Srbsku. V osemfinále proti Anglicku bol pri spornom momente, kedy rozhodca neuznal súperovi regulárny gól, ktorý aj podľa Neuera mal platiť.
Súkromný život.
Neuer sa narodil v Gelsenkirchene v Porýní-Vestfálsku. Navštevoval Gesamtschule Berger Feld podobne ako mnoho ďalších významných futbalistov ako Mesut Özil. Jeho brat Marcel je v súčasnosti rozhodca vo Verbandslige. Svoj prvý zápas hral dňa 3. marca 1991, len 24 dní po svojich 15. narodeninách. Neuerov idol v detstve bol nemecký a byvalý brankár Schalke 04 Jens Lehmann.

</doc>
<doc id="443017" title="Čestná stráž prezidenta Slovenskej republiky" url="https://sk.wikipedia.org/wiki?curid=443017">
Čestná stráž prezidenta Slovenskej republiky

Čestná stráž prezidenta Slovenskej republiky je útvarOzbrojených síl Slovenskej republiky. Jeho "„dominantnou úlohou je reprezentácia prezidenta Slovenskej republiky, ozbrojených síl Slovenskej republiky a Slovenskej republiky“". Útvar poskytuje vojenské pocty pri návštevách prezidenta a v čase vojnového alebo núdzového stavu zabezpečuje ochranu prezidenta a jeho sídla. Od 15. mája 2018 je veliteľom plukovník Ing. Branislav Vavrinec. Predtým jej od roku 2010 velil plk. Ing. Miroslav Ištván. Nadradenou jednotkou je Vojenská kancelária prezidenta SR.
Výkon stráže.
Čestné stráženie sa vykonáva po celú dobu prítomnosti prezidenta v Prezidentskom paláci, spravidla v pracovných dňoch od 8.00 hod. do 18.00 hod. Striedanie strážnych sa koná každých 60 minút, každú celú hodinu. Striedanie stráží sa koná cez pracovné dni o 12.00 hod. Útvar je podriadený náčelníkovi Vojenskej kancelárie prezidenta SR. Personálny stav zamestnancov a vojakov vojenskej kancelárie, ich rozmiestnenie a členenie určuje prezident. Vojaci a zamestnanci vojenskej kancelárie nie sú personálne začlenení do Kancelárie prezidenta.
Podmienky prijatia.
K prijatiu do útvaru Čestnej stráže prezidenta Slovenskej republiky platia viaceré podmienky, medzi inými: bezúhonnosť, štátne občianstvo „SR alebo štátu, ktorý je štátom EÚ alebo členom medzinárodnej organizácie zabezpečujúcej spoločnú obranu proti napadnutiu, ktorej je SR členom“, zdravotné, psychické a fyzické predpoklady, vek medzi 18 a 30 rokov, výšku medzi 183 a 195 cm (muži) alebo 170 až 190 cm (ženy), váhu 70 až 95 kg (muži) alebo 55 až 70 kg (ženy). Vzhľad má byť jaziev na tvári, „bez tetovania, piercingu a iných porušení kože vlasatej časti hlavy, tváre, krku, uší a horných končatín do výšky 10 cm od zápästia“ a bez vád zraku, ktoré by vyžadovali pomôcky (okrem kontaktných šošoviek).
História.
Prvá čestná jednotka, 318. strážny prápor, bola v Bratislave zriadená na základe rozkazu Ministerstva národnej obrany z 27. októbra 1968. Okrem čestnej stráže vykonávala aj strážnu službu v posádkach a vojenské pohreby. Po vzniku samostatnej Slovenskej republiky bol prápor transformovaný na Pluk hradnej a čestnej stráže. Jeden z práporov vykonával prezidentskú čestnú stráž, druhý prápor poskytoval protokolárne služby pre ďalších vysokých ústavných a vojenských predstaviteľov. Prápor Hradnej stráže oficiálne vznikol 1. marca 1993. Od 2. marca 1993 svoje úlohy vykonával na Bratislavskom hrade, od 2. júla toho roku v nových uniformách. Pôsobisko práporu sa presunulo do Primaciálneho paláca k 24. novembru 1993 a od 30. septembra 1996 do terajšieho Prezidentského paláca. K 1. augustu 2001 vznikol samostatný útvar Čestnej stráže prezidenta Slovenskej republiky.
Uniforma a výzbroj.
Historická uniforma Čestnej stráže sa pri strážení využíva od 16. júna 2003. Uniforma vychádza z uniformy slovenských dobrovoľníkov z roku 1848, jej farebnosť zo slovenskej trikolóry. Uniforma tiež obsahuje prvky slovenskej ľudovej tvorby: klobúk s perom a šnúrové ornamenty. Vojenské hodnosti nositeľov sú označené červenými výložkami. Dôstojníci sú odlíšení "„kuriérskymi taškami s výšivkou národného symbolu“". Uniformu navrhli Ľubica Jarjabková a Helena Jurikovičová. Najnovší druh akciovej uniformy, používanej pri oficiálnych akciách bol zavedený v roku 2008. Používa sa v jarnej, letnej, zimnej a slávnostnej verzii. Strih uniformy je založený na civilnom odeve. Farebnosť návrhu Heli Jurikovič vychádza z modrej a sivej, ktoré boli v roku 1848 na základe slovenského kroja koncipované ako slovenské.
Dôstojníci Čestnej stráže sú vyzbrojení šabľou dlhou 985 mm. Čepeľ je z ušľachtilej ocele, pošva zo smrekového dreva potiahnutého kožou. Mužstvo je pri zvláštnych príležitostiach vyzbrojené kresadlovou puškou s hlavňou dlhou 1080 mm ktorej súčasťou je bodák a patróntaška. Výzbroj podľa návrhov Juraja Hradského realizoval Tomáš Achs (AT Manufacture). Útvar tiež používa samonabíjaciu pušku vzoru 52 a pušku vzoru 52/57, obe československej výroby.
Kritika.
V auguste 2012 sa na čestnú stráž zdvihla vlna kritiky keď na oslavách Slovenského národného povstania v Banskej Bystrici podľa vyjadrenia tlače "hopsala" do rytmu pesničiek, ktorých anglický text obsahuje vulgarizmy. Stráž pri oslavách použila "They don't care about us" od Michaela Jacksona či hit DJ Antoine "Welcome to St. Tropez". Hovorca prezidenta, Marek Trubač, sa vyjadril, že cieľom použitia tejto hudby bol "fakt, aby bolo vystúpenie atraktívne pre mladšiu generáciu".

</doc>
<doc id="443037" title="2. mechanizovaná brigáda" url="https://sk.wikipedia.org/wiki?curid=443037">
2. mechanizovaná brigáda

2. mechanizovaná brigáda je podriadeným zväzkom Pozemných síl Ozbrojených síl Slovenskej republiky. Veliteľstvo 2.mechanizovanej brigády je dislokované v Prešove.
Veliteľom brigády je od 1. februára plk. Slavomír Verčimák.
Poslanie.
Prvoradým poslaním 2. mechanizovanej brigády je "„podieľať sa na plnení úloh obrany a ochrany životných záujmov Slovenskej republiky a jej spojencov pred vojenskými a nevojenskými hrozbami vedením bojových a nebojových operácií. S ohľadom na organizačnú štruktúru a výzbroj je predurčená na vedenie ofenzívnych, defenzívnych a stabilizačných aktivít proti ľahko obrneným jednotkám nepriateľa vo vysokom tempe.“"
Dejiny.
K 1. januáru 2020 bol 23. motorizovaný prápor predpodriadený z pôsobnosti 2. mechanizovanej brigády do pôsobnosti Síl pre špeciálne operácie.
Výzbroj a technika.
Zbrane
Bojové prostriedky
Ostatné prostriedky

</doc>
<doc id="443089" title="Ján Dekan" url="https://sk.wikipedia.org/wiki?curid=443089">
Ján Dekan

Doc. PhDr. Ján Dekan, DrSc., (* 6. február 1919, Šahy – † 21. august 2007, Bratislava) bol slovenský archeológ a historik, umenovedec, vysokoškolský pedagóg, spisovateľ a publicista. Patril medzi významné osobnosti československej vedy druhej polovice 20. storočia. 
Život.
Študoval na Filozofickej fakulte Univerzity Komenského v Bratislave. Promoval v roku 1943. V rokoch 19461948 a 19511952 pôsobil v Historickom ústave Slovenskej akadémie vied. V období 19481951 pracoval v Matici slovenskej v Martine. Ako externý riaditeľ Štátneho archeologického ústavu sa podieľal na založení Archeologického ústavu Slovenskej akadémie vied. V rokoch 19531964 učil na Filozofickej fakulte Univerzity Komenského v Bratislave, v rokoch 19531957 bol zároveň dekanom fakulty. Od roku 1964 do roku 1973 pracoval v Archeologickom ústave Slovenskej akadémie vied v Nitre. Od roku 1973 do roku 1987 bol riaditeľom Umenovedného ústavu Slovenskej akadémie vied v Bratislave. 
Od roku 1975 bol členom predsedníctva Slovenskej akadémie vied a od roku 1977 členom predsedníctva Česko-slovenskej akadémie vied. V roku 1980 sa stal akademikom Slovenskej akadémie vied a v roku 1981 akademikom Česko-slovenskej akadémie vied. 
Centrom vedeckého záujmu doc. Dekana bol problém klasickej archeológie, avarsko-slovanskej symbiózy, Veľkej Moravy a antického a byzantského umenia. 
V rokoch 19511956 viedol archeologický výskum na Devíne a v Rusovciach. Je autorom viacerých vedeckých prác, knižných publikácií, populárnovedeckých štúdií v domácich aj zahraničných odborných časopisoch.
Zásluhy.
Zaslúžil sa o rozvoj archeológie a umenovedy na Slovensku.

</doc>
<doc id="443096" title="Janusz Kusociński" url="https://sk.wikipedia.org/wiki?curid=443096">
Janusz Kusociński

 
 
Janusz Kusociński celým menom Janusz Tadeusz Kusociński, prezývaný Kusy či Prawdzic (* 15. január 1907, Varšava – † 21. jún 1940, Palmiry) bol poľský atlét, známy predovšetkým vďaka víťazstvu na Letných olympijských hrách 1932 v behu na 10 000 metrov, čím narušil sériu štyroch fínskych víťazov v rade na olympijských hrách.
Život.
Janusz Kusociński sa narodil 15. januára 1907 vo Varšave. Jeho otec, Klemens Kusociński, bol železničný úradník. Matka sa volala Zofia Śmiechowska. Mal piatich súrodencov, dvoch bratov a tri sestry. Najstarší brat Zygmunt (nar. 1894) zomrel v Prvej svetovej vojne, pravdepodobne vo Francúzsku. Mladší brat Tadeusz (1900) zomrel roku 1920 v Poľsko-boľševickej vojne pri Zamości. Najmladšia a najmilovanejšia sestra Janusza (1906) zomrela v roku 1929, čo ho poznačilo. Najstaršia sestra a matka prežili Druhú svetovú vojnu, no matka zomrela krátko po nej. 
V roku 1925 doštudoval na miestnej základnej škole, potom o tri roky neskôr na strednej odbornej škole záhradníckej, odbor ovocinárstvo. Po dlhej prestávke, až v roku 1937, absolvoval maturitu. V roku 1938 sa stal absolventom Univerzity Józefa Piłsudského telesnej výchovy vo Varšave. Následne pracoval ako učiteľ telesnej výchovy, tréner a novinár. Bol redaktorom denníka "Kurier Sportowy".
Kariéra.
Dňa 19. júna 1932 prekonal na pretekoch v Antverpách svetový rekord v behu na 3 000 metrov cez prekážky. Výkonom 8:18,8 min. zlepšil dovtedy platný svetový rekord Fína Paava Nurmiho o 1,6 sekundy. Kusocińskeho rekord bol platný až do 24. júla 1934, kedy ho o štyri desatiny sekundy prekonal v Štokholme Dán Henry Nielsen.
Letné olympijské hry 1932.
Zúčastnil sa na Letných olympijských hrách 1932 v americkom meste Los Angeles. V behu na 10 000 metrov vyhral v novom olympijskom rekorde časom 30:11,4 min. Pred druhým Fínom Volmarim Isom-Hollom mal náskok 1,2 sek. Tretí skončil ďalší Fín Lasse Virtanen časom 30:35,0 min.
Majstrovstvá Európy 1934.
Na Majstrovstvách Európy 1934 v Turíne získal v behu na 5 000 metrov striebornú medailu. Za víťazným francúzskym pretekárom Rogerom Rochardom zaostal časom 14:41,2 min. o 4,4 sekundy. Na treťom mieste skončil časom 14:43,6 Fín Ilmari Salminen.

</doc>
<doc id="443132" title="Cukrová repa" url="https://sk.wikipedia.org/wiki?curid=443132">
Cukrová repa

Cukrová repa () je dvojročná poľnohospodárska plodina z čeľade mrlíkovitých ("Chenopodiaceae").
Cukrová repa sa pestuje jeden rok a je radená medzi okopaniny. Prevažná časť zbieranej masy (cca 80%) je ukrytá pod zemou vo forme zásobného koreňa, tzv. buľvy. Listy vyrastajúce z buľvy sa nazývajú chrást. Pri zbere sa pri automatizovanom zbere chrást rozreže a rozmetie do plochy na pôdu. Zozbierané buľvy sú využívané v cukrovarníckom priemysle, na výrobu liehu a v obmedzenom množstve ako krmivo pre hospodárske zvieratá.
Najväčší producenti cukrovej repy:

</doc>
<doc id="443207" title="Downhill" url="https://sk.wikipedia.org/wiki?curid=443207">
Downhill

Downhill alebo zjazd je časová disciplína v horskej cyklistike zaraďovaná medzi extrémne športy. Downhill sa koná na tratiach so stálym klesaním. Ako názov napovedá, downhill sa koná na strmých svahoch, ktoré ponúkajú vysoké rýchlosti a takisto množstvo skokov a prekážok. Trať je stanovená po každej strane páskami a väčšina z nich sa dá prejsť za dve až päť minút. V súčasnej dobe sa tieto závody neodohrávajú len v lesoch a prírodnom teréne, ale usporadúvajú sa aj mestské podujatia, ktoré sa vyznačujú zjazdmi zo schodísk, či skokmi ponad umelo vytvorené rampy. Najznámejší takýto závod sa každoročne usporadúva v Chile pod názvom Valparaíso Cerro Abajo. Mestský downhill sa niekoľko krát organizoval aj u nás pod názvom Bratislava city downhill.
Downhillové bicykle a výbava.
Moderné downhillové bicykle majú hmotnosť obvykle od 14 do 19 kg a zvyčajne sú plneodpružené a geometrie rámov sú viac sklonené ako rámy ostatných horských bicyklov, zmena sa týka hlavne hlavového uhla, ktorý je pod 65°. Od roku 2006 je norma pre zdvih pruženia 200-203 mm, avšak v súčasnej dobe sa začali používať na downhill aj freeridové bicykle môžu mať zdvih 180mm. Kotúče hydraulických kotúčových bŕzd sú najčastejšie s priemerom 203 až 205 mm avšak aktuálne sa začína produkcia takzvaných "oversize" 220mm kotúčov, takisto existuje prototyp Galfer's 246mm. Pri bicykloch tohto typu sa používajú širšie riadidlá ktorých dĺžka dosahuje 800mm a zaisťujú lepšiu stabilitu v náročnom teréne. Downhillové bicykle sú väčšinou nižšie a majú voľnejšie hlavové uhly ako freeridové bicykle, takže bicykel je stabilnejší pri vysokých rýchlostiach a v zákrutách. Freeridové bicykle majú strmšiu geometriu a vyššiu dolnú podperu, čo je lepšie pre balansovanie a manévrovateľnosť, avšak freeridové bicykle niekedy používajú jednokorunkové vidlice, ktoré majú kratší zdvih a sú tiež ľahšie ako dvojkorunkové, ktoré sú často používané downhillovými pretekármi. Dvojkorunové vidlice majú zdvih zvyčajne okolo 200 mm, pričom jednokorunkové majú zdvih okolo 180 mm.

</doc>
<doc id="443449" title="Rokoš (národná prírodná rezervácia)" url="https://sk.wikipedia.org/wiki?curid=443449">
Rokoš (národná prírodná rezervácia)

Rokoš je národná prírodná rezervácia, ktorá sa nachádza v Nitrických vrchoch, podcelku Strážovských vrchov. Okrem celého vrchu Rokoš zaberá i susedné bralá "Srnnej" () a "Košútovej skaly" () s rozlohou a 4. stupňom ochrany. Ochranné pásmo nebolo určené.
Predmetom je ochrana „krajinného rázu, lesných, lúčnych a skalných biocenóz na vedeckovýskumné a kultúrno-výchovné ciele. Je to jediná lokalita Západných Karpát, kde rastie súčasne borovica lesná i dub plstnatý, čo vytvára prelínanie horskej a xerotermnej vegetácie na najjužnejšom predhorí Karpát.“
Nachádza sa v katastrálnom území obcí Omastiná, Uhrovské Podhradie, Nitrianske Rudno, Diviacka Nová Ves a Diviaky nad Nitricou v okrese Prievidza a okrese Bánovce nad Bebravou v Trenčianskom kraji. Vyhlásená bola v roku 1974 uznesením Ministerstva kultúry SSR č. 3623/1974-OP z 27. 5. 1974 s účinnosťou od 1. 6. 1974.
Externé odkazy.
 

</doc>
<doc id="443741" title="Extraliga hádzanárov 2012/13" url="https://sk.wikipedia.org/wiki?curid=443741">
Extraliga hádzanárov 2012/13

Extraliga hádzanárov v sezóne 2012/13 bol 20. ročník extraligy hádzanárov, najvyššej hádzanárskej súťaže mužov na Slovensku, kontrolovanej Slovenským zväzom hádzanej
(SZH). Aktuálny majster Tatran Prešov sa okrem slovenskej súťaže predstavil aj v 2. ročníku nadnárodnej súťažeSEHA lige. V prvýkrát hranom final four opäť zvíťazil Prešov a vybojoval tak už deviaty titul (siedmy v rade). Súťaž niesla opäť mediálny názov TIPOS extraliga.
Systém súťaže.
Systém súťaže sa od tohoto ročníka zmenil, a to na nasledujúce 2 roky. Základná časť pozostávala z 36 kôl. Každý s každým sa stretol 4-krát, čo znamená, že každý tím odohral 32 zápasov. Po základnej časti nenasledovalo play-off, ale záver súťaže vyvrcholil tzv. Final Four so 4 najlepšími účastníkmi po základnej časti. Organizátorom Final Four sa stal víťaz základnej časti. Po semifinále (1.4., 2.3.) nasledovalo finále. Zápas o 3. miesto sa nehral, bronz získalo lepšie postavené družstvo z porazených semifinalistov po základnej časti. Zo súťaže nikto nevypadol, tak aby po prípadnom postupe niektorého tímu z 1. ligy sa hral budúci ročník extraligy s 10 účastníkmi.
Výsledky.
Final Four.
 Prešov, 1.2. jún 2013

</doc>
<doc id="443822" title="Wheeler Dealers" url="https://sk.wikipedia.org/wiki?curid=443822">
Wheeler Dealers

Wheeler Dealers je britský televízny seriál, produkovaný spoločnosťou Attaboy TV pre televíziu Discovery Channel. Cieľom programu je kúpiť ojazdený automobil, zrenovovať a so ziskom predať. Mike Brewer je obchodník, ktorý vyhľadáva ojazdené automobily a snaží sa ich čo najvýhodnejšie kúpiť, taktiež zháňa náhradné diely a nakoniec auto predáva. Edd China je mechanik, ktorý má za úlohu kúpené auto opraviť, prípadne vylepšiť a pripraviť na predaj. Od 14. série nahradil Edda Chinu angličan Ant Anstead.
Na renováciu každého auta majú obmedzený rozpočet (od 1 000 do 15 000 libier), no vždy závisí od značky a triedy automobilu. Rozpočet zahŕňa nákup automobilu, kúpu náhradných dielov a prípadné ďalšie výdavky spojené s úpravou vozidla. Po rekonštrukcii automobilu absolvujú skúšobnú jazdu, urobia súhrn výdavkov a návrh ceny, za akú auto ponúknu na predaj.

</doc>
<doc id="444018" title="Transrodový človek" url="https://sk.wikipedia.org/wiki?curid=444018">
Transrodový človek

Transrodový človek je človek, ktorého vzhľad, správanie alebo osobné charakteristiky sú odlišné od stereotypov typického muža alebo typickej ženy. "„Je to pojem používaný vo vzťahu ku každému, koho rodová identita sa nezhoduje so spoločenskými očakávaniami na rodové roly determinované pohlavím, ktoré bolo priznané, pridelené pri narodení”".
Terminológia.
Medzi iné názvy patria: transrodová osoba, transgender človek/osoba, transgender, transčlovek/trans človek, transosoba/trans osoba, zriedkavo transgenderový človek, trangenderová osoba; .
Transgenderizmus alebo zriedkavejšie transgender je stav alebo situácia bytia transrodovou osobou resp. správanie transrodovej osoby (vo všetkých významoch termínu transrodová osoba). Prídavné meno znie transrodový, transgender alebo zriedkavo transgenderový.
V angličtine je termín transgender podľa Oxford English Dictionary prvýkrát doložený v roku 1974; v slovenskom národnom korpuse (verzia z júna 2012) je najstarší výskyt slova transgender k roku 2002, výraz transrodový je neologizmus.
Výzor, správanie a/alebo osobnosť transrodového človeka sa odlišuje od stereotypov (spoločenských očakávaní) o tom, akí by mali byť muži a aké by mali byť ženy. Patrí sem každý človek, ktorý si akýmkoľvek spôsobom mení gender (rod).
Pojem transrodový človek zahŕňa okrem iného:

</doc>
<doc id="444062" title="Živý náhľad" url="https://sk.wikipedia.org/wiki?curid=444062">
Živý náhľad

Živý náhľad je technológia umožňujúca využiť displej digitálneho fotoaparátu ako hľadáčik.
Opis.
Živý náhľad je používaný pri všetkých kompaktných digitálnych fotoaparátov a u väčšiny z nich je z dôvodu absencie hľadáčika jedinou možnosťou kontroly kompozície fotografovanej scény. Prvá digitálna zrkadlovka so živým náhľadom bol Olympus E-330, dnes zahrňujú túto funkciu všetky nové zrkadlovky. Pri premietaní náhľadu na displej u niektorých typov fotoaparátov je možné zobraziť aj histogram aktuálnej scény.
Využitie.
Živý náhľad sa používa, pokiaľ nie je možné kontrolovať expozíciu v hľadáčiku (napríklad pri fotografovaní nad hlavou).

</doc>
<doc id="444094" title="Ferdinand Šándorfi" url="https://sk.wikipedia.org/wiki?curid=444094">
Ferdinand Šándorfi

Ferdinand Šándorfi (* 9. marec 1863, Bošáca – † 2. február 1921, Dolný Lopašov) bol slovenský kňaz a archeológ.
Detstvo a štúdium.
Ferdinand Šándorfi sa narodil 9. marca 1863 v Bošáci, v okrese Trenčín, do rodiny učiteľa Jána Sándorfiho (pôvodným menom Škrabánek, kvôli maďarizácii prijal meno Šándrofi) a Márie, rodenej Zamecovej.
Šándorfi po absolvovaní školy v Bošáci navštevoval gymnáziá v Trenčíne a v Trnave. Tam sa rozhodol pre štúdium teológie, ktoré nakoniec absolvoval v Ostrihome.
Kňažské pôsobenie a archeológia.
Za kňaza bol Šándorfi vysvätený v roku 1886. Po vysvätení pracoval najprv ako kaplán v Stupave a v rokoch 18871890 bol kaplánom a administrátorom v Smoleniciach. Od roku 1890 bol administrátorom a od roku 1904 až do smrti aj dekanom v Dolnom Lopašove.
Šándorfiho vždy zaujímala história, historické pamiatky a archeológia, ktorým sa počas svojho života venoval aj na profesionálnej úrovni. Preskúmal mohyly zo strednej doby bronzovej v Smoleniciach a známe halštatské hradisko na vrchu Molpír. V Dolnom Lopašove zhromaždil bohatú zbierku archeologických nálezov, ktorú neskôr daroval historikovi Pavlovi Jedličkovi. Zbierku mincí a keramiky daroval Muzeálnej slovenskej spoločnosti v Martine. Svoje práce publikoval prevažne v maďarských časopisoch (napr. Magyar Állam). Udržiaval kontakty s viacerými slovenskými aj zahraničnými múzejníkmi ako s Františkom Houdkom, Ľudovítom Vladimírom Riznerom a Andrejom Kmeťom.
Zomrel ako 57-ročný 2. februára 1921 v Dolnom Lopašove. Jeho pamiatku dodnes pripomína kríž na miestnom cintoríne.

</doc>
<doc id="444178" title="Spotify" url="https://sk.wikipedia.org/wiki?curid=444178">
Spotify

Spotify je hudobná, a video streamingová služba oficiálne spustená 7. októbra 2008. Bola založená začínajúcou spoločnosťou Spotify AB v Štokholme vo Švédsku. Poskytuje obsah chránený riadením digitálnych práv od hudobných vydavateľstiev a mediálnych spoločností. Služba Spotify je bezplatná služba, čo znamená, že základné funkcie sú bezplatné s reklamami, zatiaľ čo ďalšie funkcie, vrátane zlepšenej kvality streamingu a sťahovania hudby offline, sú ponúkané prostredníctvom plateného predplatného.
V súčasnosti je služba dostupná vo väčšine Európy, Ameriky, v Austrálii, na Novom Zélande a tiež v niektorých krajinách či oblastiach Ázie. Zoznam krajín zahŕňa Andorru, Argentínu, Austráliu, Rakúsko, Belgicko, Bolíviu, Brazíliu, Bulharsko, Kanadu, Čile, Kolumbiu, Kostariku, Cyprus, Česko, Francúzsko, Nemecko, Grécko, Guatemalu, Honduras, Hongkong, Maďarsko, Island, Indonéziu, Írsko, Taliansko, Japonsko, Lotyšsko, Lichtenštajnsko, Litvu, Luxembursko, Malajziu, Maltu, Mexiko, Monako, Holandsko, Nový Zéland, Nikaraguu, Nórsko, Panamu, Paraguaj, Peru, Filipíny, Poľsko, Portugalsko, Rusko, Singapur, Španielsko, Slovensko, Švédsko, Švajčiarsko, Taiwan, Turecko, Spojené kráľovstvo, Spojené štáty a Uruguaj.

</doc>
<doc id="444356" title="Andrea Gregušová" url="https://sk.wikipedia.org/wiki?curid=444356">
Andrea Gregušová

Andrea Gregušová (* 1973) je slovenská spisovateľka pre deti a mládež.
Životopis.
Vyštudovala slovenský jazyk a hudobnú výchovu na Pedagogickej fakulte Univerzity Komenského v Bratislave. Pracovala ako učiteľka v škole pre nadané deti. Po skončení materskej dovolenky pôsobí ako lektorka slovenčiny pre cudzincov. Žije v osade uprostred hôr neďaleko Horných Orešian. Má troch synov. Stojí za vznikom hudobného zoskupenia FidliCanti, ktoré v základe tvoria jej deti a spriatelené rodiny.

</doc>
<doc id="444393" title="Svetová asociácia medzinárodných športových federácií" url="https://sk.wikipedia.org/wiki?curid=444393">
Svetová asociácia medzinárodných športových federácií

Svetová asociácia medzinárodných športových federácií (, skr. GAISF, predtým SportAccord) je svetová športová organizácia, ktorá zastrešuje medzinárodné športové federácie. Asociácia má 95 riadnych členov a 20 pridružených členov a sídli v Lausanne, Švajčiarsku. Úzko spolupracuje s Medzinárodným olympijským výborom.
Dejiny.
V 1967 sa stretlo 26 medzinárodných športových organizácii v Lausanne, kde vznikla "Všeobecná asociácia medzinárodných športových federácií". Dva roky na to bolo sídlo asociácie presťahované do Monaka. V roku 2009 bola premenovaná na "SportAccord" a sídlo asociácie bolo presťahované do Lausanne vo Švajčiarsku. V roku 2017 bola premenovaná na "Svetová asociácia medzinárodných športových federácií". V súčasnosti združuje 115 medzinárodných športových federácií, z toho je 95 riadnych členov a 16 pridružených.
Členské federácie.
Medzinárodné federácie, ktoré chcú vstúpiť do asociácie ako riadny člen, musia spĺňať nasledovné kritériá:

</doc>
<doc id="444550" title="R (programovací jazyk)" url="https://sk.wikipedia.org/wiki?curid=444550">
R (programovací jazyk)

R je programovací jazyk a prostredie určené pre štatistickú analýzu dát a ich grafické zobrazenie. Ide o implementáciu programovacieho jazyka S pod slobodnú licenciu. V súčasnosti jazyk R, vzhľadom na to že je bezplatný, už počtom užívateľov predbehol jazyk S a stal sa prakticky štandardom v mnohých oblastiach štatistiky.
Používa sa z príkazového riadku, existuje však niekoľko front-endov s grafickým rozhraním ako RKWard, Rstudio, R Commander alebo rozšírenie do OpenOffice.org Calcu R4Calc.
R taktiež býva prepojované či využívané v komerčných softwaroch, napr. v prostredí SPSS môžu užívatenia priamo písať a spúšťať programy v jazyku R nad otvorenými dátami.
Súčasťou inštalácie R je sada základných balíkov a ďalších viac než 16 000 (k januáru 2021) je k dispozícii na webových stránkach Comprehensive R Archive Network (CRAN), Bioconductor, Omegahit, GitHub a iných úložištiach. Funkcie prostredia R je možné rozšíriť pomocou knižníc označovaných ako balíčky (packages). V januári 2021 ich bolo v centrálnom repozitári CRAN k dispozícii 16 980. Príkladom často používaného balíčku je ggplot2 pre vizualizáciu dát.

</doc>
<doc id="444575" title="Živý plot" url="https://sk.wikipedia.org/wiki?curid=444575">
Živý plot

Živý plot je umelo vysadená a udržovaná hustá rada krov, ktorá slúži ako oddeľovacia bariéra. Doplňuje alebo nahradzuje bežný plot, môže tiež slúžiť len ako dekoračný prvok. Živé ploty boli a sú obľúbeným doplnkom veľkých záhrad. Používajú sa tiež ako protiprachová a protihluková bariéra. Variant zo vždyzelených rastlín poskytuje záhrade ochranu pred nečakanými jarnými a jesennými mrazmi. Živý plot neustále dorastá a je preto potreba ho pravidelne strihať do požadovaného tvaru.
Výber a tvarovanie drevín pre živý plot v závislosti na kompozícii.
Pri vysadzovaní krycích stien sa postupuje odlišne v záhradách voľne riešených (anglický park) a v záhradách pravidelných (francúzska záhrada). V nepravidelných záhradách sa buď vysadzu­jú krycie steny tak, aby netvorili súvislú stenu, alebo sa k tejto stene predsadzujú ešte iné dreviny, ktoré by narušili pravidelný tvar línie. Pre tento účel možno ako predsadbu použiť nielen nižšie, alebo odlišne vyfarbené ihličnany, ale aj kvitnúce, stálozelené alebo opadavé dreviny a na veľkých plochách listnáče. V pravidelných záhradách sa vysadzujú krycie steny v súvislých a obyčajne priamočiarych líniách, ktoré možno tvarovať rezom, aby bol efekt výraznejší.
Pri nedostatku miesta je lepšie zvoliť pre živé ploty druhy a odrody stĺpovitého alebo úzko kužeľovitého tvaru. Živé ploty a steny alebo aj súvislejšie ihlična­té porasty majú vhodnejšie podmienky rastu, ak sú založené v se­verojužnom smere. Táto expozícia im poskytuje lepší svetelný pô­žitok, čo sa prejaví zvýšenou životnosťou aj kvalitou olistenia a zavetvenia.
Príklady drevín pre živé ploty.
Dreviny pre tvarované živé ploty podľa výšky.
Pri dobrých stanovištných podmienkach a dostatku prostriedkov možno použiť aj ďalšie druhy a odrody, napríklad smrek omorikový ("Picea omorika"), smrek pichľavý ("Picea pungens", "Picea pungens" - 'Globosa'). Niektoré druhy sa používajú obmedzene pre náročnejšiu techniku tvarovania (smrekovec opadavý ("Larix decidua"), borovica horská ("Pinus mugo")). Spoľahlivo možno zmladiť len živé ploty a steny z tisu (hlavne tis obyčajný ("Taxus baccata")).
Príklady listnatých drevín pre živé ploty.
Pre rozvolnené, málokedy rezané živé ploty sú vhodné napríklad:

</doc>
<doc id="444595" title="BMW rad 3 (E30)" url="https://sk.wikipedia.org/wiki?curid=444595">
BMW rad 3 (E30)

BMW E30 je druhá generácia automobilov strednej triedy radu 3, ktorá bola vyrábaná v rokoch 1982 až 1994 nemeckou automobilkou BMW. Vyrábala sa s pohonom zadných kolies (okrem modelu 325iX s pohonom 4 × 4). Takisto aj vrcholná verzia BMW M3 bola prvýkrát uvedená s generáciou E30.
Generácia E30 bola uvedená v roku 1982 a v roku 1990 ju nahradila generácia E36. BMW ale pokračovalo vo výrobe typu kabriolet až do roku 1993 a verzie kombi do 1994.
E30 poháňal rad radových štvorvalcových (BMW M10, BMW M40 a BMW M42) a radových šesťvalcových (BMW M20 a BMW M21) benzínových motorov (okrem dieselového motora M21). BMW E30 M3 bol vybavený vysokootáčkovým 4-valcovým benzínovým motorom (BMW S14) s výkonom 175 kW/238 koní vo svojej finálnej verzii pre Európsky trh.
M3.
Vyrábala ju spoločnosť BMW M GmbH. Táto verzia bola pôvodne určená pre okruhové preteky. Vtedajšie predpisy vyžadovali homologáciu na základe 5 tisícovej série. Verzia M3 sa dá rozpoznať podľa vyššieho veka kufru, iného sklonu zadného okna, rozšírených blatníkov a spojlerov, avšak niekoľko dielov zdieľala s ostatnými modelmi E30. Pôvodne sa vyrábala z verzie kupé, až ku koncu sa pridal aj kabriolet. V interiéri boli športové sedadlá a volant zdobené logom divízie M. Brzdy pochádzali z radu 5. 5-rýchlostná manuálna prevodovka Getrag 265 mala prvý rýchlostný stupeň doľava k sebe. Neskôr sa objavili vylepšené verzie M3 Evolution I, Evolution II a Sports Evolution, špeciálna edícia Europa Meister a Johnny Ceccoto/Ravaglia.
Produkcia.
Globálne celkové hodnoty produkcie modelu E30 podľa roka
Poznámka: * Prvé modely E30 boli vyrábané v decembri 1981, ale bolo to iba niekoľko modelov 323i. Stále je neznáme, koľko presne sa ich vyrobilo.
Globálne celkové hodnoty produkcie modelu E30 podľa modelu
Celková produkcia od roku 1982 do roku 1994 bola 2 339 520 kusov.

</doc>
<doc id="444846" title="Tanec medzi črepinami" url="https://sk.wikipedia.org/wiki?curid=444846">
Tanec medzi črepinami

Tanec medzi črepinami je slovenský dramatický tanečný film podľa námetu Mareka Ťapáka, ktorý film aj režíroval a hral v ňom hlavnú postavu. Je založený na predstavách a spomienkach hlavného hrdinu, ktoré tvoria črepiny života. Je považovaný za najambicióznejší porevolučný tanečný filmový projekt. 
Tanec medzi črepinami bol do kín uvedený medzi 14. a 23. júnom 2012. V dvanástich mestách ho videlo viac než 2000 divákov. Bol predstavený na filmových festivaloch Art Film Fest v Trenčianskych Tepliciach a MFF Karlovy Vary.
Produkcia a ohlasy na film.
Film sa natáčal počas 27 dní v rôznych oblastiach Slovenska, medzi inými na Poľane, v Roháčoch či v Štiavnici, vo vodách Šútovského vodopádu a "v zákopoch pri Malackách". Miesta nakrúcania vyberal Viliam Gruska. Producentka filmu bola Marta Stančíková, kameraman Peter Bencsík, strih mal na starosti Matej Beneš. Film pôsobí ako dynamický hudobný megaklip s dobrými tanečníkmi a pútavým prírodným pozadím. Dominuje mu vynikajúca hudba v kontraste s takmer neexistujúcim dejom.
Divadelná adaptácia.
Z filmovej predlohy vznikla adaptácia Tanca medzi črepinami pre javisko, ktorú vytvoril Marek Ťapák v spolupráci so SĽUKom. Samotný film však vznikol z komornejšej verzie diela z roku 2006. Nové naštudovanie malo premiéru 17. marca 2012 v Mestskom divadle Bratislava. Po premiére 75 minútové predstavenie ostalo v reperetoári súboru SĽUK. Bolo pripravené rovnakými hlavnými tvorcami ako film a účinkujú v ňom okrem Mareka Ťapáka a SĽUKu aj speváčka Mária Straková. V javiskovej forme bolo použité video Pavla Barabáša aj zábery z filmu. Svetelný dizajn navrhol Jozef Arpa, kostýmy boli pripravené kostýmovou dieľňou SĽUKu. Divadelná adaptácia bola úspešne uvedená v Európe aj v Spojených štátoch.

</doc>
<doc id="445014" title="Grand Theft Auto V" url="https://sk.wikipedia.org/wiki?curid=445014">
Grand Theft Auto V

Grand Theft Auto V je videohra typu akčnej adventúry v otvorenom hernom svete, vytvorená spoločnosťou Rockstar North a vydaná spoločnosťou Rockstar Games. Hra bola uvedená na trh 17. septembra 2013 pre PlayStation 3 a Xbox 360, 18. novembra 2014 pre PlayStation 4 a Xbox One, a 14. apríla 2015 pre Microsoft Windows. Odohráva sa vo vymyslenom štáte San Andreas v Južnej Kalifornii. Hráči sa môžu voľne prechádzať po krajine a fiktívnom meste Los Santos, ktoré je založené na Los Angeles. Príbeh hry pre jedného hráča sa točí okolo troch ľudí (Michael, Franklin a Trevor ), ktorí sa snažia realizovať si svoje plány a rôzne aktivity.
Charakteristika.
Hru je možné hrať z pohľadu prvej alebo tretej osoby, v otvorenom hernom svete, ktorým sa prechádza pešo alebo rôznymi dopravnými prostriedkami. Hráči ovládajú v hre jedného hráča troch hlavných protagonistov a prepínajú medzi nimi počas misii aj mimo nich. Príbeh sa sústreďuje na rôzne misie ktoré zahŕňajú prácu v utajení, jazdu autom, vodným člnom či aj let vrtuľníkom alebo lietadlom. 
"Grand Theft Auto Online" je režim hry viacerých hráčov, ktorá umožňuje preskúmať otvorený svet až 32 hráčom a hrať v kooperácii alebo proti sebe.
Výroba začala čoskoro po vydaní "Grand Theft Auto IV" a bola rozdelená medzi viacero Rockstar štúdii po celom svete. Veľkú časť vývoja hry predstavovalo vytvorenie otvoreného sveta, a preto sa niekoľko členov tímu venovalo terénnemu výskumu v štáte Kalifornia, aby zachytili čo najvernejšiu jeho podobu. Hra sa odohráva v meste Los Angeles, ktoré má len málo zmien.
Ohlasy.
Hra prekonala predajné rekordy a stala sa v danej dobe najrýchlejšie predávaným produktom v histórií. Zarobila 750 miliónov € v prvý deň a 940 miliónov v prvých 3 dňoch predaja. Bola prijatá veľmi pozitívne. Je považovaná za jeden z najvýznamnejších titulov siedmej generácie herných konzol, a mnoho kritikov a hráčov ju považuje za jednu z najlepších hier všetkých čias. Získala Game of the Year ocenenia od niekoľkých herných časopisov. Predalo sa viac ako 65 miliónov kópii a je jedna z najpredávanejších videohier všetkých čias.

</doc>
<doc id="445041" title="Camera obscura" url="https://sk.wikipedia.org/wiki?curid=445041">
Camera obscura

Camera obscura ( tmavá komora) je optické zariadenie, ktoré sa používa ako pomôcka pre maliarov, je predchodcom fotoaparátu.
Princíp.
Camera obscura je v princípe schránka, (môže dosahovať aj veľkosť miestnosti) s otvorom na jednej strane. Svetlo z vonkajšej scény po prechode otvorom dopadne na konkrétne miesto na protiľahlej stene. Premietalo sa na papier takže maliar mohol obraz jednoducho obkresliť. Výhodou tejto techniky bolo zachovanie perspektivity a realistickosť výsledného obrazu.
S opísaným aparátom bol premietaný obraz vždy menší než v skutočnosti a bol prevrátený hore nohami.

</doc>
<doc id="445093" title="Šen-čou 8" url="https://sk.wikipedia.org/wiki?curid=445093">
Šen-čou 8

Šen-čou 8 ( – "Šen-čou pa chao"; doslova: „"Božská loď číslo osem"“) bol čínsky nepilotovaný kozmický let, pri ktorom kozmická loď typu Šen-čou prvýkrát uskutočnila experimentálne spojenie s čínskou kozmickou stanicou Tchien-kung 1.
Priebeh letu.
Bezpilotná loď Šen-čou 8 štartovala z kozmodrómu Ťiou-čchüan v utorok ráno 1. novembra 2011 o 05:58:10,430 miestneho času (31. októbra o 21:58:10,430 svetového času) pomocou nosnej rakety Čchang-čeng CZ-2F/G, ktorá loď typu Šen-čou vyniesla na počiatočnú obežnú dráhu Zeme vo výške 200,0 – 329,8 km. Neskôr loď začala uskutočňovať orbitálne manévre, ktoré ju začali približovať k stanici Tchien-kung 1. Dňa 2. novembra o 17:36 UTC došlo na nočnej strane planéty v plne automatickom režime k prvému úspešnému spojeniu so stanicou. Loď ostala k stanici pripojená do 14. novembra, keď sa od nej o 11:28 UTC odpojila, vzdialila na 140 metrov a následne o 12:00 UTC sa opätovne k stanici úspešne pripojila, tentokrát nad osvetlenou stranou planéty. K definitívnemu odpojeniu od stanice došlo 16. novembra o 10:30 UTC a k úspešnému návratu na Zem nasledujúci deň, 17. novembra o 11:32:30 UTC (19:32:30 miestneho času), v čínskej provincii Vnútorné Mongolsko.

</doc>
<doc id="445095" title="Pod lampou" url="https://sk.wikipedia.org/wiki?curid=445095">
Pod lampou

Pod lampou (neskôr ako Večer pod lampou) je televízna diskusná relácia českej televízie TV Noe. Relácia sa zaoberá vedeckými, politickými, kultúrnymi a aktuálnymi spoločenskými témami, ktoré diskutuje moderátor s pozvanými hosťami.
Relácia vznikla v Slovenskej televízii, začínala na kanáli STV2 (20042007), po zrušení tohto vysielania bola v Rádiu FM (20082009), potom v televízii JOJ Plus (20092010) a opäť na Dvojke (20112012). Medzičasom bola zverejňovaná aj pomocou crowdfundingu na sociálnych sieťach a YouTube. Od roku 2015 ju vysiela televízia TV Noe.
Hlavnou osobnosťou, moderátorom relácie, je Štefan Hríb.
Začiatky na Dvojke.
Relácia "Pod lampou" vznikla v roku 2004 ako nový formát verejnej televíznej diskusie. Pri jej vzniku stáli Štefan Hríb a novinár Juraj Kušnierik. Dostala priestor k vysielaniu na druhom, artovejšom kanáli verejnoprávnej Slovenskej televízie za riaditeľa Richarda Rybníčka.
V januári 2007 bolo vysielanie relácie v Slovenskej televízii zastavené, pretože sa nevenovala plánovanej téme, ale situácii v televízii − s hosťami Eugenom Kordom a Martinom Mojžišom sa moderátor venoval diskusii o odvolaní Eugena Kordu z postu šéfredaktora relácie "Reportéri STV".
Po ukončení vysielania relácie "Pod lampou" začal Štefan Hríb moderovať rozhlasovú reláciu Bez lampy_FM na Rádiu_FM.
V rokoch 20092010 moderoval Štefan Hríb diskusnú reláciu Lampa v televízii JOJ Plus.
Znova na Dvojke.
V roku 2011 vysielanie relácie opätovne obnovil Rozhlas a televízia Slovenska (niekdajšia STV), tentokrát v zmluvnom vzťahu s vydavateľstvom W Press pod názvom Večer pod lampou.
Televízia sa na konci roku rozhodla nepokračovať v zmluvnom vzťahu, pretože v rozhodnutí z 20. decembra 2011 obdržala od Rady pre vysielanie a retransmisiu pokutu vo výške 50 000€ za názorovo nevyváženú diskusiu zo dňa 23. júna 2011 ku kauze vraždy Ľudmily Cervanovovej.
Podľa rozsudku Najvyššieho súdu Slovenskej republiky z roky 2013, ktorý pokutu potvrdil, došlo k „nezabezpečeniu všestrannosti informácií a názorovej plurality v rámci programovej služby“ tým, že v relácii popri hosťoch (odsúdení z tejto kauzy) nedostali priestor na vyjadrenie ani prokurátori, ani forenzný psychológ z tejto kauzy, a bolo tým dotknuté ich právo na ochranu ľudskej dôstojnosti.
Spolupráca tvorcov relácie s RTVS bola koncom roka 2014 opätovne ukončená.
Crowdfunding a súčasnosť.
Relácia je v súčasnosti vysielaná vďaka tzv. crowdfundingu, teda za vyzbierané finančné príspevky dobrovoľníkov, pod názvom „"Jedno euro za jedno Pod lampou".“ Podľa niektorých zdrojov cena jedného vysielania dosahuje náklady vo výške 3 000€. Takto vzniknutá relácia je uverejňovaná na webovej stránke časopisu .týždeň, príslušnom kanáli YouTube.
Od 14. mája 2015 ju televízne vysiela česká TV Noe.

</doc>
<doc id="445124" title="Majstrovstvá Európy v basketbale mužov 2013" url="https://sk.wikipedia.org/wiki?curid=445124">
Majstrovstvá Európy v basketbale mužov 2013

Majstrovstvá Európy v basketbale mužov 2013 boli v poradí 38. majstrovstvá Európy v basketbale mužov, ktoré organizuje Európska basketbalová federácia (FIBA Europe). Konali sa v piatich slovinských mestách: Ľubľana, Koper, Novo mesto, Jesenice a Ptuj od 4.22. septembra 2013, za účasti 24 tímov. Naposledy sa ME mužov konali v Juhovýchodnej Európe v roku 2005, keď ich hostilo Srbsko a Čierna Hora. Svoj prvý titul získali hráči Francúzska, ktorí vo finále zdolali Litvu. Obhajcovia titulu zo Španielska skončili bronzoví.
Majstrovstvá tiež slúžili ako kvalifikácia na Majstrovstvá sveta 2014, ktoré sa uskutočnia v Španielsku. Kvalifikovalo sa na ne 6 najlepších družstiev.
Voľby.
O organizáciu ME 2013 sa uchádzalo 6 krajín: Bosna a Hercegovina, Česko, Chorvátsko, Nemecko, Slovinsko a Taliansko. Iba 2 krajiny, Slovinsko a Taliansko, však poslali do FIBA Europe oficiálne prihlášky. Taliansko ale v októbri 2010 svoju kandidatúru stiahlo. Rozhodnutie o pridelení organizácie Slovinsku padlo v decembri 2010 v Mníchove, v sídle FIBA Europe. 
Nasadenie do výkonnostných košov.
Pozn: V zátvorke je uvedené aktuálne umiestnenie v medzinárodnom rebríčku FIBA v roku 2012.
Výsledky.
Základné skupiny.
Skupina A.
Ľubľana (Hala Tivoli)
Skupina B.
Jesenice
Skupina C.
Celje
Skupina D.
Koper
Nadstavbové skupiny.
Ľubľana (Arena Stožice)
Play-off.
Ľubľana (Arena Stožice)

</doc>
<doc id="445200" title="Spor o Morské oko" url="https://sk.wikipedia.org/wiki?curid=445200">
Spor o Morské oko

Spor o Morské oko bol územný spor medzi Uhorskom a rakúskou korunnou krajinou Halič o oblasť okolo Morského oka a Doliny Rybieho potoka, ktorého počiatok sa datuje ku koncu 16. storočia a ktorý arbitrážny súd rozhodol v roku 1902 v prospech Rakúska.
História sporu.
Poľský pohľad.
Počiatky sporu siahajú do 16. storočia, kedy sa týkal najmä Podhalia. So zvýšením turistického záujmu o Tatry v 19. storočí sa však spor postupne presunul na územie Tatier. Jadro sporu spočívalo v nepresnom vymedzení súkromných pozemkov po oboch stranách hranice.
V Tatrách prebiehala rakúsko-uhorská hranica korytom rieky Biela voda a ďalej na Poľský hrebeň.
Nárast poľského, ale i uhorského záujmu o Tatry v tejto časti však spôsobili zvýšenú potrebnú presného vymedzenia hranice aj v neobývaných častiach Tatier. Prvýkrát sa objavil spor o toto územie v roku 1575, kedy majiteľ nedeckého panstva Albert Laski začal požadovať časť poľského starostovstva Nový Targ medzi riekami Belá (Białka) a Lesnica (Leśnicą). Nárok na toto územie potvrdil v roku 1634 i ďalší majiteľ nedeckého panstva, J. Horváth-Paločaj. Uhorské nároky sa znova objavili v roku 1769, kedy Uhorsko žiadalo presunutie hranice z rieky Biela Voda na Rybí potok, pričom však nešpecifikoval ďalší priebeh hranice v Doline Rybieho potoka. Po prvom delení Poľska sa do Uhorska včlenilo územie spišského zálohu, ostatné územie, ktoré pripadlo pri tomto delení Rakúsku, vytvorilo krajinu Halič. Na začiatku 19. storočia bola z neznámych dôvodov hranica presunutá na líniu vrcholov Rysov, Žabí hrebeň (Veľký Žabí štít, Nižný Žabí štít, Sedem granátov) až po ústie Rybieho potoka do Bielej vody.
Slovenský pohľad.
Pôvodná hranica medzi uhorskom a Poľskom viedla z Rysov poza Čierne pleso pod Rysami, ktoré v tom čase patrilo ešte Uhorsku, korytom Rybieho potoka vlievajúceho sa do Morského oka, ďalej stredom Morského oka, ktoré sa v tom čase nazývalo "Rybie pleso", a ďalej korytom Rybieho potoka až po jeho ústie do Bielej vody. V roku 1831 rodina Paločajovcov začala ťažiť drevo po oboch stranách Rybieho potoka, ako bolo vtedy zvykom, čím vypukol spor s vlastníkmi Zakopanského panstva. V roku 1858 bola hranica posunutá do stredu Čierneho plesa pod Rysami, Uhorsku zostala menšia časť Morského potoka, ďalej však hranica prebiehala Rybím potokom až po jeho ústie. S nárastom turistického ruchu si však Poliaci začali nárokovať celú Dolinu Rybieho potoka. Spor bol preto odsunutý na riešenie pred arbitrážny súd.
K najvyššej intenzite sporu došlo medzi rokmi 1890 – 1901, kedy vlastník pozemkov na uhorskej strane hranice, pruský princ Christian Hohenlohe, začal nájazdy na haličskú stranu hranice, a tiež tam priviedol uhorských žandárov. Wladyslaw Zamojski bol nútený chrániť si, z jeho pohľadu, svoje územie rovnakými metódami. Tým pádom Slovensko by malo požiadať o navrátenie Morského oka pod hranice Slovenska.
Arbitrážny súd.
V roku 1901 rakúske a uhorské orgány zriadili spoločne v rakúskom Grazi Medzinárodný arbitrážny súd, ktorého úlohou bolo rozriešenie tohto sporu a stanovenie presnej hranice. Rakúsko zastupovali: Alexander Mniszek-Tchorznicki (sudca), Victor Korn (koreferent), profesor Oswald Balzer. Uhorsko zastupovali: Kálmán Lechoczky (rozhodca), Lajos Laban (koreferent), Gyula Bölcs. Predsedom súdu bol prezident švajčiarskeho spolkového súdu, Johann Winkler.
Haličská strana žiadala potvrdenie dovtedajších hraníc t.j. z Rysov, cez Žabí hrebeň a hrebeň Siedmich granátov až po sútok Rybieho potoka a Bielej vody. Uhorská strana žiadala potvrdenie priebehu hranice z Rysov, cez Čierne pleso pod Rysami, stredom Morského oka, korytom Rybieho potoka až po jeho sútok s Bielou vodou. Súd aj po návšteve miesta nakoniec 13. septembra 1902 rozhodol o priebehu hranice tak, ako ju žiadali Poliaci resp. zástupcovia Haliče, pričom Uhorsku potvrdil len malú časť územia pri sútoku Rybieho potoka a Bielej vody, kedy štátna hranica prechádza z hrebeňa Siedmich granátov do koryta Rybieho potoka asi 700 metrov pred ich sútokom.
Pokusy o zmenu rozhodnutia.
Po vynesení rozsudku podal ešte v roku 1907 žalobu knieža Hohenlohe proti Zamojskému, o prisúdenie vlastníctva sponého územia jemu, pričom už ale nespochybňoval haličsko-uhorskú hranicu. Hohenlohe prehral spor na všetkých súdoch, aj na Najvyššom odvolacom súde vo Viedni v roku 1909.
V roku 1902 Oswald Balzer a Alexander Mniszek-Tchorznicki obdržali titul čestných občanov kráľovského slobodného mesta Sanok za účinnú obranu poľských záujmov – víťazstvo v spore s Uhorskom o Morské oko.
Súčasnosť.
Po rozpade Rakúsko-Uhorska sa v tejto časti táto hranica stala hranicou medzi novými štátmi: Poľskom a Česko-Slovenskom aj napriek sporom o ďalšie územie Spiša severnejšie od Morského oka.

</doc>
<doc id="445243" title="Koreňonožce" url="https://sk.wikipedia.org/wiki?curid=445243">
Koreňonožce

Koreňonožce (v širšom zmysle) alebo panôžkovce (lat. "Rhizopoda" v širšom zmysle alebo "Sarcodina") bol v starších systémoch taxón (podkmeň, kmeň, trieda a pod.) prvokov. Zahŕňal prvoky s premenlivým tvarom tela, krytým tenkou povrchovou membránou. Taxón sa skladal z taxónov:
Rhizopoda v najužšom zmysle.
Vedecký názov "Rhizopoda" (= "Amoebozoa" v staršom zmysle) môže v najužšom zmysle byť taxón zahŕňajúci len lobopódiovce (Lobosea) a vláknonožce (Filosea) a ojedinele aj akrázie. Slovenský názov tohto taxónu je nie koreňonožce, ale meňavkovce. 
Zaradenie v aktuálnom systéme.
V systémoch používaných od roku 2005 taxóny patriace pod bývalé koreňonožce (Sarcodina) tvoria časti moderných taxónov Amoebozoa, Rhizaria, Excavata a Chromalveolata (presnejšie Stramenopila).
Charakteristika.
V. Franc podáva nasledujúcu charakteristiku koreňonožcov: 
Tenká povrchová blana na povrchu umožňuje vytváranie panôžok, ktoré slúžia na pohyb aj fagocytárne prijímanie potravy. Telo je často v schránke, ktorá môže byť z rôzneho materiálu. Cytoplazma je obyčajne rozlíšená na ektoplazmu a endoplazmu. Majú jedno alebo viac nediferencovaných jadier, u Amoebida, Foraminifera a Mycetozoa sa vyskytujú mnohojadrové plazmódiové štádiá. Pohlavné rozmnožovanie (autogamia so vznikom bičíkatých gamét) bola zistená len u niektorých druhov. Sú to akvatické, edafické aj parazitické prvoky.
Do nadtriedy Rhizopoda patria vodné až edafické prvoky, často aj parazity alebo komenzály. Pre nadtriedu sú typické panôžky (pseudopódie), ktoré môžu byť lalôčikovité (lobopódie), tenké, predĺžené (filopódie) alebo navzájom poprepájané (retikulopódie). Telo je ukryté v schránke alebo holé. 
Do nadtriedy Actinopoda patria vodné prvoky s guľovitým telom, ukrytým zväčša v schránke, ktorá môže byť chitinózna, kremičitá alebo zo SrSO4. Majú veľmi jemné filopódie alebo axopódie (dlhé tenké panôžky so spevňujúcim centrálnym filamentom). Rozmnožujú sa nepohlavne alebo menej často pohlavne, kopuláciou bičíkatých gamét. Až na výnimky sú súčasťou planktónu.
Systém.
Biopedia (2008).
podkmeň koreňonožce (Sarcodina):
V. Franc (2005).
podkmeň koreňonožce (Sarcodina):
Cavalier-Smith (1993).
Bývalých koreňonožcov (Sarcodina) autor rozdelil nasledovne (str. 977, 978 a i.): Niektoré rody (napr. Chrysamoeba) umiestnil do kmeňa Heterokonta z ríše Chromista. Aj kmeň Chlorarachniophyta umiestnil do ríše Chromista. Kmeň Archamoebae umiestnil do ríše Archezoa. Do ríše prvoky umiestnil nasledovné taxóny koreňonožcov (taxóny uvedené v zátvorke sú uvedené len na uľahčenie orientácie):
Stöcker at al. (1986).
trieda Rhizopoda v širšom zmysle:
Actinopoda sa niekedy radí ako samostatná trieda.
Corliss (1984).
(-) Rhizopoda:
Levine et al. (1980).
podkmeň Sarcodina:
Ferianc (1978).
kmeň koreňonožce (Rhizopoda):
Pyramída (1976).
kmeň koreňonožce (Rhizopoda):
Кrејča et al. (60. roky/1997).
Text odkazuje na zdroje z 50. a 60. rokov.
podkmeň koreňonožce (Sarcodina):
Kratochvíl, Bartoš (1954).
Rovnaký systém je uvedený v Encyklopédii medicíny, slovenské názvy sú teda odtiaľ.
trieda koreňonožce (Rhizopoda):

</doc>
<doc id="445483" title="Letisko Martin" url="https://sk.wikipedia.org/wiki?curid=445483">
Letisko Martin

Letisko Martin je verejné vnútroštátne letisko nachádzajúce sa 2 km východne od centra Martina v miestnej časti Tomčany, tesne pri osade Mestská Bôrová. Letisko prevádzkuje Aeroklub Martin, o. z. Nemá spevnený povrch, na runway je len zasiata tráva. Z letiska nie sú organizované nijaké komerčné lety, ide len o športové letisko.
Dejiny.
Turiec má prírodné predpoklady na rozvoj leteckého športu, a preto bolo len otázkou času, kedy aj v tomto regióne vznikne stála letecká plocha. Turčianske letisko malo byť pôvodne vybudované pri obci Košťany nad Turcom, ale kvôli nevyhovujúcemu podložiu, ktoré tvorilo rašelinisko, bola táto plocha v roku 1949 schválená len pre navijakovú leteckú prevádzku. 
Za počiatok martinského letiska sa považuje rok 1951, kedy sa pre potreby letiska vybrali pasienky v blízkosti Tomčian. Pozemok upravovali svojpomocne miestni nadšenci leteckého športu pod vedením Valenta Pauča, Alexandra Jančoka a Dušana Tomeka. V rokoch 19521954 bol podľa projektu Alexandra Jančoka postavený aj hangár s príslušenstvom. Prvé lietadlo pristálo na martinskom letisku už v máji 1952 (DC-3 Dakota OK-WDR). Prvými motorovými lietadlami na letisku boli Piper Cup, C-104 a Zlín Z-22 Junák. 
V rokoch 19561958 bolo martinské letisko prvým v Žilinskom kraji, na ktorom sa uskutočňovali nočné lety s nočnými zoskokmi. Parašutisti a modelári, ktorí často od modelov prechádzali k praktickému leteckému výcviku boli od počiatkov martinského letiska jeho neoddeliteľnou súčasťou. Výcvik tu absolvovali leteckí branci aj piloti v zálohe. Mnohí absolventi pokračovali v leteckej kariére a stali sa pojmami vo svojich odboroch. Medzi najznámejších patria kapitáni dopravných lietadiel ČSA Dušan Kuchta, Milan Holička, Ján Vajda, Rastislav Galuščák či vojenskí letci Anton Olajec, Martin Olejník, alebo letecký akrobat Daniel Polonec.
V šesťdesiatych rokoch 20. storočia sa na letisku uskutočnila prístavba hangáru, vybudovali skladiská paliva a prístupovú cestu s mostom od Tomčian. Súčasťou flotily sa stali česko-slovenské helikoptéry HC-102.
Súčasnosť.
V súčasnosti je letisko verejným vnútroštátnym letiskom určeným pre športové lietanie. Celoročnú prevádzku zabezpečuje občianske združenie Aeroklub Martin. Plocha letiska vrátane rolovacích dráh je trávnatá. Asfaltový povrch je len na technických plochách a pristupových obslužných komunikáciách.
Okrem činností pre členov aeroklubu sa na letisku usporadúvajú aj letecké dni pre širokú verejnosť a individuálne vyhliadkové lety motorovým lietadlom (Aerospool WT9 Dynamic, Cessna 172) alebo vetroňom.Na letisku je tiež možný výcvik pilotov s kvalifikáciami GPL (Pilot vetroňov) alebo PPL (Súkromný pilot motorových lietadiel).

</doc>
<doc id="445518" title="Majstrovstvá sveta vo florbale do 19 rokov" url="https://sk.wikipedia.org/wiki?curid=445518">
Majstrovstvá sveta vo florbale do 19 rokov

Majstrovstvá sveta vo florbale do 19 rokov sú najvyššie medzinárodné podujatie národných družstiev mužov a žien do 19 rokov vo florbale, ktoré riadi Medzinárodná florbalová federácia (IFF). Ich história siaha do roku 2001, kedy sa v Nemecku konali prvé majstrovstvá sveta mužov do 19 rokov, a o tri roky neskôr sa vo Fínsku konali aj prvé majstrovstvá sveta žien do 19 rokov. Prebiehajú s 2-ročnou periodicitou. V mužskej i ženskej kategórii v nich dominujú tímy Švédska.

</doc>
<doc id="445575" title="Zuzana Stanislavová" url="https://sk.wikipedia.org/wiki?curid=445575">
Zuzana Stanislavová

Prof. PhDr. Zuzana Stanislavová, CSc. (* 30. máj 1951, Hačava) je slovenská literárna teoretička, literárna kritička a vysokoškolská pedagogička.
Životopis.
V roku 1969 absolvovala Strednú všeobecnovzdelávaciu školu v Hnúšťa.&lt;br&gt;
Nemčinu a slovenčinu študovala v rokoch 1969 – 1974 na Filozofickej fakulte Univerzite Pavla Jozefa Šafárika v Prešove. 
V rokoch 1974 – 1975 pôsobila ako učiteľka na gymnáziu Stará Ľubovňa. V rokoch 1975 – 1977 učila na Pedagogickej fakulte Univerzita Pavla Jozefa Šafárika v Košiciach v Prešov. V rokoch 1977 – 1981 bola pedagogickou pracovníčkou Okresného domu pionierov a mládeže v Prešove. Od roku 1981 pôsobí na katedre Slovenského jazyka a literatúry Pedagogickej fakulty Prešovskej univerzity v Prešove.
V literárnoteoretickej a kritickej aktivite sa venuje problematike modernej prózy pre deti a mládež.

</doc>
<doc id="445694" title="Kyselina chloristá" url="https://sk.wikipedia.org/wiki?curid=445694">
Kyselina chloristá

Kyselina chloristá je anorganická zlúčenina so vzorcom HClO4. Táto bezfarebná zlúčenina je silnejšou kyselinou ako kyselina sírová a kyselina dusičná. Vyrába sa obvykle elektrochemickou oxidáciou chlorečnanov a komerčne sa distribuuje ako 70% vodný roztok, ktorý je prakticky neobmedzene stály. Kyselina chloristá je vhodná na výrobu chloristanov, a to najmä chloristanu amónneho, ktorý je dôležitým raketovým palivom. Vo všeobecnosti je kyselina chloristá veľmi žieravá a ľahko tvorí potencionálne výbušné zmesi.
Výroba.
Kyselina chloristá sa priemyselne vyrába dvomi spôsobmi. Tradičná metóda využíva vysokú rozpustnosť chloristanu sodného (209 g/100 ml vody pri izbovej teplote). Spracovanie týchto roztokov s kyselinou chlórovodíkovou vytvára kyselinu chloristú, a vyzrážaný chlorid sodný v pevnej forme:
Vlastnosti.
Kyselina chloristá je pri izbovej teplote olejovitá kvapalina bez zápachu, s hustotou 1,76 g/cm³. Čistá kyselina chloristá sa topí pri teplote −112 °C a rozkladá pri teplote 150°C pred dosiahnutím bodu varu. Koncentrovaná kyselina chloristá je veľmi hygroskopická a preto, keď ostane voľne na vzduchu, sa oslabuje tým, že absorbuje vodu z ovzdušia.
Dehydratácia kyseliny chloristej vytvára anhydrid oxidu chloristého, ktorý je ešte viac nebezpečný:
Použitie.
Kyselina chloristá je superkyselina, ktorá je jednou z najsilnejších Brønsted-Lowryho kyselín. Jej pKa je -10. Ostatné kyseliny nekoordinovaných aniónov ako sú kyselina fluórobórna a kyselina hexafluórofosforečná sú citlivé na hydrolýzu, kým kyselina chloristá nie.
Takisto sa používa na elektrolytické leštenie/leptanie hliníka, molybdénu a ostatných kovov.

</doc>
<doc id="445714" title="Cosmetica" url="https://sk.wikipedia.org/wiki?curid=445714">
Cosmetica

Cosmetica je slovenská hudobná skupina, ktorá hrá alternatívny rock a pop. Bola založená v roku 2000 v Bratislave. Zakladajúcimi členmi sú Ilja Miškovič a Dodo Bujdák. V súčasnosti hrá kapela v zložení Ilja Miškovič (spev a gitara), Daniel Urbán (basgitara), Stano Kociov (bicie nástroje, vokály, klávesy) a Tomáš Papranec (sólová gitara).
Biografia.
Keď sestra Ilju Miškoviča, gitarového aj skladateľského samouka, zoznámila v roku 2000 s hercom a klaviristom Dodom Bujdákom, nevedela, že "nechtiac" založila skupinu. Obaja boli fanúšikova Davida Bowieho a práve v tom čase hľadali priestor pre realizáciu svojich nápadov. Ilja pustil Dodovi svoje domácke demo nahrávky sprevádzané na španielke a Dodovi sa zapáčili tak, že sa ihneď rozhodli založiť spolu hudobnú skupinu a začali skladať spoločné skladby. Ku kapele sa pridal Dodov starý priateľ Radovan "Alzo" Al-Zafari, profesionálny hráč na klasickú gitaru, ktorý mal však ambíciu prejsť na basgitaru, a tak začal hrať v kapele na 5-strunovej base. Na elektrickú gitaru hral Iljov priateľ Robo Harinok, ktorého ale pre rodinné povinnosti o pár mesiacov nahradil artrockový fanúšik Daniel Denki Durďovič. (Robo Harinok sa neskôr do kapely vrátil pri nahrávaní debutového CD Mantra"). Prvý bubeník v kapele, charakteristický používaním divokých bubeníckych prechodov, bol multitalentne obdarený Martin Vizár, ktorého vtedajšia priateľka Silvia vymyslela názov kapely ako spojenie slov KOZMOS a ETIKA, s odkazom na líčenie v pop music v 70. a 80.rokoch. Kapela po prvom demosnímku hľadala istejšiu rytmiku, preto sa druhým bubeníkom stal na inzerát v Avize Matej Tomandl z kapely Beatboys; disponoval profesionálnejším prístupom a pevnejším úderom. Cosmetica bodovala v hitparáde Demovnica rádia Rock FM so skladbami „Endorphine“ a „Real“ a nahrala celkom 10 demoskladieb (Oficiálne vyšla iba skladba „Endorphine“ na kompilácii Demovnice spoločnosti Inzine). Kapela následne vyhrala bratislavské kolo Jim Beam Music a zahrala si na festivale Pohoda 2002. Už v čase rozhodujúceho koncertu na Pohode sa ale vzťahy v kapele začali kaziť a ukázalo sa, že prvé naozajstné úspechy kapelu skôr rozdelili ako spojili. Nastala 9 ročná prestávka vo fungovaní kapely, známe sú len aktivity niektorých členov (Ilja ďalej nahrával skladby so svojim projektom The Gamblers a Dodo skladal divadelnú hudbu do predstavení divadla A.Palárika v Trnave (kde účinkoval aj ako herec)).' 
Cosmetica zažila reštart v roku 2011, kedy si pri hľadaní skúšobne prišli do cesty Ilja a bubeník Stano Kociov. Opäť zapracovala rodina, spoznali sa vďaka Iljovmu bratovi Jurajovi, ktorý podobne ako Stano navštevoval bratislavské konzervatórium. Po krátkom spoločnom skúšaní sa z rôznych zostáv, ktoré preleteli skúšobňou na Kramároch, vykryštalizovala zostava Ilja Miškovič, Robo Harinok a Stano Kociov. Pred odchodom do štúdia Stano priniesol do kapely dobre zohratého basgitaristu Daniela Urbána, s ktorým Stano hrával občas "kšefty". Debutový album "Mantra" sa nahrával v štúdiu Babylon pod hlavičkou TAUMEX, producentom bol skúsený Juraj Kupec. Album vyšiel 31. mája 2012 a krstným otcom bol „otec“ slovenskej alternatívy Laco Lučenič. Ešte pred krstom bolo potrebné nájsť gitaristu, ktorý by zahral Robove, ale aj gitarové party producenta Juraja Kupca, nahrané na albume. Voľba padla na Stanovho brata Braňa Kociova, výnimočného gitaristu, ktorý hráva aj so Stanom v sprievodnej kapele Katky Knechtovej. Kapela natočila prvý klip ku skladbe „Love Is Drunk“ a ďalší k skladbe "Streets Of..", ktorý vyšiel v decembri 2012. V roku 2013 zahrala Cosmetica niekoľko koncertov a chystala skladby na nový album. Prvé nahrávacie session sa uskutočnilo v štúdiu Babylon v septembri 2013 a nahraté boli 3 nové skladby, tentoraz v slovenčine. V Januári 2015 boli nahrané ďalšie 3 skladby. Prvý slovenský singel aj s novým klipom sú chystané na apríl 2015, prvý slovenský album Arytmia (so singlami Arytmia a Bye Bye Charlie Bukowski) vyšiel a bol pokrstený Fedorom Frešom v decembri 2016! V súčasnosti prebieha mix tretieho zatiaľ nepomenovaného albumu, ktorý kapela nahrávala v od decembra 2018 do decembra 2020 v štúdiach Lavagance, JK Acoustic a Kupec Records. Bude obsahovať 11 skladieb a predpokladané vydanie je jar 2021. 

</doc>
<doc id="445715" title="Segmentový displej" url="https://sk.wikipedia.org/wiki?curid=445715">
Segmentový displej

Segmentový displej je elektronické alebo elektromechanické zobrazovacie zariadenie, ktoré sa skladá zo segmentov a slúži na zobrazovanie číslic, písmen alebo znakov.
Najznámejší je sedemsegmentový displej (slúži najmä na zobrazovanie číslic, niekedy je doplnený ôsmym segmentom, ktorý tvorí desatinnú čiarku), jeho rozšírením sú štrnásť- a šestnásťsegmentový displej (dokážu zobraziť všetky veľké písmená latinky). Existujú aj displeje s väčším počtom segmentov, ktoré môžu vďaka dobrej čitateľnosti v niektorých prípadoch konkurovať maticovým displejom.
Displej môže byť vyrobený buď ako ucelená súčiastka (často jednoúčelová, na mieru zariadenia), alebo sa skladá zo samostatných častí, obvykle zobrazujúcich jednotlivé znaky (segmentový zobrazovač). 
Využitie.
Sedemsegmentové displeje sa používajú v digitálnych hodinách, kalkulačkách, meracích prístrojoch a spotrebnej elektronike. Štrnásť- a šestnásťsegmentové displeje sa používajú v autorádiách, videorekordéroch.

</doc>
<doc id="445730" title="Tchien-kung 1" url="https://sk.wikipedia.org/wiki?curid=445730">
Tchien-kung 1

Tchien-kung 1 ( – "Tchien-kung i chao"; doslova: „"Nebeský palác číslo jeden"“) bola prvá čínska kozmická stanica. Mala pomerne neveľké rozmery a slúžila primárne ako experimentálny modul pre nácvik približovania a spájania s kozmickými loďami typu Šen-čou a tiež ako obytný modul pre prvé čínske dlhodobejšie pobyty vo vesmírnom priestore.
Stanica Tchien-kung 1 bola čiastočne odvodená od lodí Šen-čou a na verejnosti bol jej dizajn prvýkrát predstavený v januári 2009. Mala valcovitý tvar s celkovou dĺžkou 10,4 metra a maximálny priemer 3,35 metra, hmotnosť . Bola tvorená dvoma úsekmi; experimentálnym pretlakovým úsekom s priemerom 3,35 metra, ktorý bol vybavený kompletným systémom zabezpečenia životných podmienok a umožňovala tak dlhodobejší pobyt maximálne trojčlennej posádky. Vnútorný priestor pre posádku mal rozmery 4×2×1,8 metra a vnútorný objem . Na prednej strane bol ukončený dnom tvaru nízkeho kužeľa, na konci ktorého bol stykovací systém s prielezom určený pre spájanie s loďami Šen-čou. K experimentálnemu pretlakovému úseku stanice bol pripojený služobný úsek, ktorý mal dĺžku 3,2 metra a priemer 2,8 metra a obsahoval predovšetkým pohonné a riadiace systémy stanice, pričom vzadu mala dva korekčné raketové motory s ťahom 2×490 N. Na bokoch tohto úseku boli pripevnené dva rozkladacie páry slnečných panelov. 
Priebeh letu.
Spočiatku bol štart stanice plánovaný na koniec roku 2010. V marci 2010 sa však objavila informácia, že bol odložený na prvú polovicu roku 2011. Vo februári 2011 Ministerstvo obrany Čínskej ľudovej republiky oznámilo odklad štartu na druhú polovicu roka 2011.
Tchien-kung 1 nakoniec úspešne vyštartoval dňa 29. septembra 2011 o 13:16:03,507 svetového času (UTC) pomocou modifikovanej nosnej rakety Čchang-čeng CZ-2F/T z kozmodrómu Ťiou-čchüan vo Vnútornom Mongolsku. Stanica bola vynesená na počiatočnú obežnú dráhu s približnými parametrami 200 × . Dňa 31. októbra 2011 k stanici vyštartovala nepilotovaná kozmická loď Šen-čou 8, ktorá sa s ňou úspešne spojila 2. novembra. Išlo o prvé automatické spojenie dvoch čínskych telies vo vesmíre. Nepilotovaný Šen-čou 8 sa od stanice definitívne odpojil 16. novembra. 
Dňa 16. júna 2012 k stanici úspešne vyštartovala pilotovaná kozmická loď Šen-čou 9 s tromi kozmonautmi, ktorí od 18. do 28. júna na stanici uskutočňovali hlavne vedecké a lekárske experimenty. Druhý pilotovaný let Šen-čou 10 k stanici odštartoval takmer o rok neskôr, 11. júna 2013, opäť s trojčlennou posádkou, ktorá na stanici pracovala od 13. do 25. júna.
Po uplynutí dvojročného predĺženia životnosti čínska strana 21. marca 2016 uviedla informáciu, že stanica prestala komunikovať so Zemou a jej misia bola oficiálne ukončená. Až po pol roku Čína priznala poruchu rozvodov slúžiacich pri nabíjaní batérií zo solárnych panelov. Stanica v tomto stave vyčerpala zásoby energie a zmenila sa v neovládateľné teleso.
Experimentálne vesmírne laboratórium s hmotnosťou tak bez kontroly začalo pomaly klesať k Zemi. Pôvodné odhady, kedy sa mali zvyšky kozmickej stanice dostať na zemský povrch, hovorili o období medzi októbrom 2017 a aprílom roku 2018. Takto široké obdobie bolo určené preto, lebo so stanicou nebolo možné manévrovať a nebolo isté, kedy vstúpi do atmosféry.
V októbri 2017 začala výška stanice klesať o niečo rýchlejšie ako v predchádzajúcom období, čo bolo známkou toho, že stanica už klesla do horných vrstiev atmosféry. Jonathan McDowell, astrofyzik z Harvardovej univerzity, odhadoval, že koniec stanice možno očakávať už na konci roku 2017, najneskôr na začiatku roku 2018.
Tchien-kung 1 nekontrolovane vstúpil do atmosféry nad južným Tichým oceánom dňa 2. apríla 2018 o 00:16 UTC.

</doc>
<doc id="445875" title="Šen-čou 4" url="https://sk.wikipedia.org/wiki?curid=445875">
Šen-čou 4

Šen-čou 4 ( – "Šen-čou s’ chao"; doslova: „"Božská loď číslo štyri"“) bol štvrtý nepilotovaný let čínskej kozmickej lode typu Šen-čou. Išlo o posledný automatický skúšobný let pred uskutočnením prvého čínskeho pilotovaného letu (Šen-čou 5).
Kozmická loď Šen-čou 4 odštartovala z kozmodrómu Ťiou-čchüan v pondelok v noci 30. decembra 2002 o 00:40:03,543 miestneho času (29. decembra o 16:40:03,543 svetového času) pomocou nosnej rakety Čchang-čeng CZ-2F a po orbitálnych korekciách bola navedená na takmer kruhovú obežnú dráhu o priemernej výške 334 km. Na palube lode boli umiestnené dve figuríny kozmonautov simulujúce prítomnosť posádky na palube, pričom boli vybavené prístrojmi pre detailné meranie teploty, tlaku, hluku či vibrácii pôsobiacich na posádku počas letu. Okrem toho loď obsahovala plné vybavenie pre let s posádkou (vrátane jedla, spacích vakov či liekov) a tiež viacero vedeckých a biologických experimentov. Kozmický let trval celkovo 6 dní, 18 hodín a 36 minút, následne načo pristávací modul lode 5. januára 2003 o 11:16 UTC (19:16 miestneho času) úspešne pristál v čínskej provincii Vnútorné Mongolsko asi 40 km od mesta Chöch chot. Orbitálny modul lode bol pred pristátím oddelený a ostal na orbite do 9. septembra 2003.

</doc>
<doc id="446008" title="Náboženské násilie" url="https://sk.wikipedia.org/wiki?curid=446008">
Náboženské násilie

 
Náboženské násilie je pojem, ktorý pokrýva fenomén, v ktorom je náboženstvo, v celej jeho diverzite, buď objektom alebo subjektom násilného správania. Náboženské násilie je násilie motivované reakciou na náboženské zásady, texty či doktríny. Zahŕňa násilie proti nenáboženským inštitúciám, osobnostiam, objektom či aspektom a cieľom napadnutého náboženstva. Náboženské násilie neznamená len násilie spáchané náboženskými skupinami, ale tiež zahŕňa činy svetskej spoločnosti voči tej náboženskej.
Náboženské násilie je prirodzený kultúrny proces, ktorého vysvetlenie závisí na kontexte. Má tendenciu dávať veľký dôraz na symbolický aspekt činov. Celkovo je náboženské násilie páchané z veľkého množstva ideologických dôvodov, ktoré sú často len jedným z mnohých ďalších skrytých dôvodov, najmä sociálnych či politických.
Vzťah náboženstva a násilia.
Charles Selengut charakterizuje frázu „náboženstvo a násilie“ ako „zotriasanie“, prehlasujúc že „náboženstvo je opozitné k násiliu a silou pre mier a zmierenie“. Uznáva však, že „história a písma sväté svetových náboženstiev rozprávajú príbehy násilia a vojen tak ako aj príbehy o mieri a láske“.

</doc>
<doc id="446079" title="VSŽ Košice v sezóne 1967/1968" url="https://sk.wikipedia.org/wiki?curid=446079">
VSŽ Košice v sezóne 1967/1968

 VSŽ Košice v sezóne 1967/1968 hrali štvrtú sezónu v najvyššej Česko-slovenskej hokejovej súťaži. Bola to zároveň prvá sezóna v histórii klubu pod názvom VSŽ, čím začala jedna slávna éra klubu.Túto sezónu je možné považovať za jednu z najkritickejších v histórii, pretože prechodom z vojenského odielu(Dukly) na odiel civilný nastali problémy so stabilizáciou hráčskeho kádra. Tým že klub už bol pod Telovýchovnou Jednotou VSŽ, ktorá zastrešovala aj iné športy ako napr. cyklistiku, tenis či hádzanú, sa zastavil aj príliv mladých talentov z radov vojakov. Funkcionárom sa nepodarilo vybaviť zamýšľané prestupy hráčov. Nakoniec sa podaril len prestup s hráčom B. Brunclíkom, ktorý zasiahol do ligy presne v jej tretine od 12. kola. Z klubu odišli tradičné opory Macháč, Stehlík, Nedvěd, Partl a mužstvo bolo doplnené neznámymi a neskúsenými hráčmi. Košice sa tým pádom stali kandidátom na zostup, ale vďaka vynikajúcemu záveru sa nakoniec vyhli duelom o prežitie. VSŽ Košice obsadili 9.miesto pred zostupujúcim VTŽ Chomutovom so 17 bodovým rozdielom. Treba ešte podotknúť, že medzi 6.-9. miestom bol len 4 bodový rozdiel. Titul získala Dukla Jihlava. Z I.ligy zostúpil spomínaný VTŽ Chomutov v baráži naopak uspel celok TJ Gottwaldov.
Stan Mikita v drese VSŽ Košice.
Stan Mikita bol prvý slovenský hokejista, ktorý kedy nastúpil v kandsko-americkej NHL a hneď vo svojej druhej sezóne v roku 1961 sa mu podarilo vyhrať Stanley cup s tímom Chicago Blackhawks. 
Počas návštevy ČSSR navštívil Prahu, Bratislavu a Košice. V košiciach dokonca 8. augusta nastúpil na priateľský zápas s tímom Smrečina Bánska Bystrica. VSŽ v tomto zápase zvíťazili 9:1, pričom Stan Mikita strelil 4 góly. V útoku si zahral s útočníkom Lubomírom Rysom a Františkom Kolláthom. 
Sezóna.
Liga.
Herný systém.
Liga sa hrala systémom 10 tímov, kde každý s každým odohral 2 zápasy vonku a 2 zápasy doma.
Zápasy.
Poznámka: Košice hrali 3.kolo proti "vojakom" s Dukly Jihlava v Liberci pretože na zimnom štadióne v Jihlave dokončovali práce na jeho zastrešení.

</doc>
<doc id="446269" title="László Csatáry" url="https://sk.wikipedia.org/wiki?curid=446269">
László Csatáry

László Csatáry, resp. László Csizsik-Csatáry (maďarsky "Csizsik-Csatáry László", * 4. marec 1915, Mány, Rakúsko-Uhorsko – † 12. august 2013, Budapešť, Maďarsko) bol bývalý maďarský policajný dôstojník, vojnový zločinec, zodpovedný za násilné deportácie židovského obyvateľstva z Košíc v roku 1944. V roku 1948 bol v Košiciach retribučným ľudovým súdom odsúdený v neprítomnosti na trest smrti.
Život.
Csatáry pôsobil počas druhej svetovej vojny ako policajný veliteľ v Košiciach. V roku 1944 bol poverený koncentrovaním židovského obyvateľstva z Košíc a okolia v košickej tehelni a novozriadenom gete. To nechal zriadiť ku 1. máju 1944 v ôsmich uliciach južne od centra mesta a zároveň sa stal jeho veliteľom. Ako jeden z vykonávateľov deportácií sa spolupodieľal na odsune asi 15 700 Židov. Počas deportácií sa podľa viacerých svedectiev očitých svedkov dopustil vojnových zločinov. Bol zodpovedný za mučenie a popravy väzňov. Osobne sa zúčastnil na fyzických útokoch na civilistov.
Po vojne prebehlo vyšetrovanie zodpovednosti za likvidáciu geta. Na základe vypočutia svedkov v decembri 1947, ktorí Csatáryho identifikovali, ho súd v neprítomnosti odsúdil 8. júna 1948 na trest smrti. V roku 1949 utiekol pred právnou zodpovednosťou za svoje činy do Kanady, kde sa vydával za Juhoslovana. Usídlil sa v Montreale a pracoval ako predajca umeleckých výrobkov. V roku 1955 získal kanadské občianstvo. V roku 1997 mu bolo občianstvo odobraté z dôvodu zadania nepravdivých informácii o jeho pôvode. O mesiac opustil krajinu. 
V roku 2012 ho vypátrali lovci nacistov v Budapešti na základe informácií z Centra Simona Wiesenthala. Napriek tomu štátne orgány v Maďarsku spočiatku vôbec nekonali. Až po tom, čo v júli 2012 britský denník The Sun uverejnil informácie o mieste jeho pobytu začali maďarské orgány konať a 18. júla 2012 ho vypočúvali. Medzitým koncom marca 2013 slovenský Krajský súd v Košiciach zmenil rozsudok kvôli jeho nevykonateľnosti na doživotie. Zomrel 12. augusta 2013 vo veku 98 rokov v nemocnici v Budapešti na zápal pľúc.

</doc>
<doc id="446276" title="Assassin's Creed (séria)" url="https://sk.wikipedia.org/wiki?curid=446276">
Assassin's Creed (séria)

Assassin's Creed je názov série historicky zameraných počítačových hier s obsahom fikcie, ktorej autorom je spoločnosť Ubisoft Montreal a dosiaľ vydávaná firmou Ubisoft. Staršie hry (čítaj nižšie) sa pohybujú v rozmedzí akčnej adventúry, open world hry s prvkami stealth akcie. Posledné dve hry (Assassin's Creed Odyssey a Assassin's Creed Valhala) sa silno vzdialili od koreňov série. Nie sú tak zamerané na setalth a sú to plnohodnotné RPG čo veľa hráčov kritizuje. Ubisoft vyhlásil, že Assassin's Creed hry už nebudú ako predtým a chcú skúsiť niečo nové lebo obsah hier sa stále opakoval. Aj napriek tomu je séria veľmi úspešná u kritikov, hráčov aj finančne, dosiaľ sa predalo cca 77 miliónov kusov ..V roku 2016 vyšiel film Assasin’s Creed.

</doc>
<doc id="446322" title="Medzinárodné letisko Hurgada" url="https://sk.wikipedia.org/wiki?curid=446322">
Medzinárodné letisko Hurgada

Medzinárodné letisko Hurgada (), (IATA: HRG, ICAO: HEGN) je medzinárodné letisko, ktoré sa nachádza v meste Hurgada v Egypte. 
Letisko sa nachádza vo vnútrozemí, 5 km juhozápadne od Al-Dahar (centrum Hurgady). 
V roku 2011 odbavilo 5 975 423 cestujúcich, čo bolo o 25,9 % menej ako v roku 2010.
Terminál.
Letisko má v súčasnosti iba jeden terminál. V posledných rokoch bolo realizované veľké množstvo rozširujúcich prác, vrátane stavby príletovej haly v cene 155 miliónov amerických dolárov.

</doc>
<doc id="446363" title="Penninské Alpy" url="https://sk.wikipedia.org/wiki?curid=446363">
Penninské Alpy

Penninské Alpy (niekedy aj "Waliské Alpy") je pohorie v západnej časti Álp. Patrí do švajčiarskych Álp a predstavuje vedľa skupiny Mont Blanc najvýznamnejšiu a najviac vyhľadávanú oblasť Álp. Obrovské územie tohto gigantického valu vysokých štítov a mohutných ľadovcov je geograficky rozdelené medzi Švajčiarsko a Taliansko. Na území Penninských Álp sa nachádza viac ako 35 vrcholov vyšších ako . Pohorie sa tak svojou priemernou výškou zaraďuje na prvé miesto v Európe.
Poloha.
Sever územia je daný tokom rieky Rhôna, ktorá oddeľuje Penninské Alpy od Bernských Álp. Južný okraj je tvorený hlbokým údolím Valle d’Aosta. To tvorí hranicu medzi Penninskými a Grajskými Alpami. Krátku západnú hranicu s masívom Mont Blanc tvorí údolie Val Ferret. Na východe je od Lepontských Álp delia rieka Toce (Val Antigorio, Val d'Ossola a Lago Maggiore).
Geológia.
Geologicky je pohorie tvorené hneď niekoľkými typmi hornín – vulkanickými, sedimentárnymi a metamorfovanými. Typickým zástupcom je zelený serpentinit a amfibolity. Tektonicky sú Penninské Alpy tvorené tektonickou jednotkou penninikum. V masíve Monte Rosa sa však vyskytuje niekoľko minerálov – arzenopyrit, argentifer a ďalšie.
Rozdelenie pohoria.
Pohorie sa pre svoju veľkú rozlohu () a často úplne odlišný tvar delí na niekoľko celkov.
Zaľadnenie.
Penninské Alpy sú najviac zaľadneným alpským masívom. Väčšina veľkých ľadovcov je sústredená na severe územia (Švajčiarsko). Najväčšími ľadovcami sú Findelgletscher, Glacier Otemma, Zmuttgletscher, Gornergletscher. Ich povrch je dnes . Na talianskej strane je zaľadnenie minimálne. Len v oblasti hlavného hrebeňa v pásme Matterhorn – Breithorn – Monte Rosa.
Turizmus.
Z pohľadu turizmu je pohorie veľmi dobre sprístupnené. Do záveru všetkých severných dolín vedú dobré cesty, podhorské obce a športové strediská majú veľkú lôžkovú kapacitu. Najväčšia koncentrácia turistov je predovšetkým v dvoch najslávnejších centrách pohoria – Saas Fee a Zermatt. Tu je preventívne zavedený zákaz vjazdu motorových vozidiel. Jazdia tu originálne elektromobily. Opak je v dolinách Aniviers, Hérens, Bagnes či Binntal. V nich sú turisti zriedkaví. V dolinách Valtournenche, Gressoney, Valsesia a Anzasca je vďaka lanovkám výstup na pohorie jednoduchý. Vzhľadom k profilu pohoria s množstvom veľmi vysokých hôr, ťažko prístupných sediel a ľadovcov, sa bežná turistika príliš neprevádzkuje. Ide o vysokohorskú turistiku či horolezectvo.

</doc>
<doc id="446372" title="Dezomorfín" url="https://sk.wikipedia.org/wiki?curid=446372">
Dezomorfín

Dezomorfín (iné názvy: 6-deoxy-7,8-dihydromorfín, 7,8-dihydro-6-dezoxymorfín, dezormorfín, dihydrodezoxymorfín, Permonid; ľudovo: krokodíl; medzinárodne "Deso(r)morphine") je silno návykové opioidné narkotikum vyrábané z kodeínu. Na zvýšenie účinku dezomorfínu sa pridáva k destilátu aj skvapalnený bután, jód, acetónové riedidlo, červený fosfor či kyselina chlorovodíková. Jeho užívanie vedie k odpadávaniu tkaniva až na kosť a pomerne rýchlo vedie k smrti. 
Dejiny.
Dezomorfín je jedna z modifikácií morfínu. Pôvodne mal slúžiť v lekárstve ako náhrada morfínu, nikdy však nenašiel široké využitie, a to napriek svojej nízkej cene a svojím účinkom (je približne osemkrát silnejší ako morfín).
Výskumníci koncom 30. rokov získali pri pokusoch niekoľko farmakologicky účinných látok, najsľubnejšími z nich boli dezomorfín (USA) a metadón (Nemecko). V pokusoch so zvieratami sa však preukázalo, že dezomorfín má síce rýchlejší a silnejší analgetický účinok ako morfín, ale účinok lieku trvá iba 2-4 hodiny, a veľmi rýchlo dochádza k drogovej závislosti.
Názov.
Obchodný názov je Permonid (Švajčiarsko), vyrobený pred niekoľkými desaťročiami firmou Roche .
Meno krokodíl je podľa výzoru pokožky narkomana, ktorý túto drogu berie. Vďaka toxickým nečistotám, ktoré krokodíl obsahuje, sa po čase koža začína lúpať v kusoch, obnažuje tkanivo až na kosť a nastáva gangréna, pri ktorej je nutná amputácia končatín. 
Rusko.
Dezomorfín upútal pozornosť v r. 2010 v Rusku vďaka dostupnosti látok, z ktorých sa vyrába. Na získanie kodeínových tabliet v Rusku nie je potrebný recept, skvapalnený bután sa používa v náplniach do zapaľovača, acetónové riedidlo, kyselina chlorovodíková a jód sú v predaji, červený fosfor je možné získať zo škatuliek od zápaliek.
Sociálna nebezpečnosť.
Ľahká dostupnosť, nízka cena a časté predávkovanie robí túto drogu veľmi nebezpečnou. Je veľmi rýchlo návyková a po prepadnutí závislosti ľudia "hnijú" zaživa - na tele sa objavia zle sa hojace rany a drogovo závislí zväčša nežijú dlhšie ako jeden a pol roka od získaní návyku. 
Prudko sa zvyšuje percento závislých na dezomorfíne z celkového počtu drogovo závislých, a táto droga sa začína šíriť z Ruska do strednej a západnej Európy. 

</doc>
<doc id="446375" title="London (Ontário)" url="https://sk.wikipedia.org/wiki?curid=446375">
London (Ontário)

London je kanadské mesto v južnom Ontáriu. Leží na brehu rieky Temža približne v polovičnej vzdialenosti medzi Torontom a Detroitom. Mesto je jedným z najvýznamnejších priemyselných centier Ontária a sídlom "University of Western Ontario".
Dejiny.
Prví stáli obyvatelia prišli na miesto súčasného mesta v rokoch 1802 – 1804, v roku 1826 mestečko obdržalo názov podľa hlavného mesta Spojeného kráľovstva. V roku 1855 počet obyvateľov presiahol hranicu 10 000 a London obdržal štatút mesta. Príchod železnice v roku 1853 bol podnetom k rozvoji priemyslu, ktorý je koncentrovaný v štvrti Eastern London. Na konci 19. storočia sa začal rozvíjať zbrojársky priemysel. London bol administratívne rozšírený v rokoch 1961 a 1993 pripojením menších susedných miest. V súčasnosti je aglomerácia mesta desiatou najľudnatejšou v celej Kanade.
Ekonomika.
V Londone boli založené kanadské pivovary Labatt a Carling. Nachádzajú sa tu výrobné závody firiem General Dynamics, Kellogs a McCormick. Mesto je významným strediskom biotechnologického výskumu prostredníctvom University of Western Ontario. Časť obyvateľov pracuje v závodoch General Motors v susednom Woodstocku. London disponuje medzinárodným letiskom "London International Airport".

</doc>
<doc id="446475" title="Silvester Krčméry" url="https://sk.wikipedia.org/wiki?curid=446475">
Silvester Krčméry

MUDr. Silvester Krčméry, CSc., Dr. h. c. (* 5. august 1924, Trnava – † 10. september 2013, Bratislava) bol skaut, slovenský lekár, politický väzeň a katolícky disident, ktorý v časoch komunistického režimu spolu s tajným biskupom Jánom Korcom a s Vladimírom Juklom zorganizoval na Slovensku rozsiahlu tajnú cirkev. V rokoch 1951 až 1964 bol väznený. Bol jedným z organizátorov Sviečkovej manifestácie v marci 1988 v Bratislave. 
Detstvo a mladosť prežil v Banskej Bystrici, kde si ako 13-ročný chlapec poznačil do denníka: „nulla dies sine linea“ (nezaháľať ani deň). Do „mesta pod Urpínom“ sa opätovne vrátil ako účastník SNP po boku profesora Kolakoviča. Po nástupe komunistického režimu zažil krutú vyšetrovaciu väzbu (1951 – 1954) a v roku 1954 bol Vojenským súdom v Trenčíne odsúdený za vlastizradu na 14 rokov väzenia.Trest si odpykával vo viacerých väzniciach (vrátane Banskej Bystrice) a v pracovných táboroch. Po návrate z väzenia pracoval ako lekár v Podunajských Biskupiciach.
Bol spoluzakladateľom sekulárneho inštitútu Spoločenstvo Fatima (1974), ktorý sa podieľal na vydávaní samizdatovej literatúry, organizovaní krúžkov tajnej cirkvi, pašovaní náboženskej literatúry na Slovensko i do ZSSR a položil základy rodinných a mládežníckych kresťanských hnutí (vrátene eRka – Hnutia kresťanských spoločenstiev detí).
Vo vysielaní Hlasu Ameriky v roku 1984 bol označený za „jedného z najstráženejších a najsledovanejších v ČSSR“. Stál pri zrode Sviečkovej manifestácie (25. marec 1988), ktorá slovami terajšieho nemeckého prezidenta „otvorila cestu k pádu Berlínskeho múru“ a Novembru ’89.
Už od vysokoškolských čias organizoval evanjelizáciu študentov, učňov, neskôr aj narkomanov, alkoholikov i väzňov. Bol blízko ľuďom na periférii, poslúžil každému v duchu hesla: „... aby sa nám každý stal rodinou“. Dominik Tatarka ho nazýval „apoštolom“, František Mikloško „pilierom tajnej cirkvi“ a „žijúcou legendou“.
Jeho životný príbeh ocenil Ján Pavol II. udelením Radu sv. Silvestra. Dňa 1. januára 2013 mu prezident Slovenskej republiky Ivan Gašparovič udelil Rad Ľudovíta Štúra I. triedy. Získal cenu Nadácie Jána Langoša, čestné občianstvo mesta Banská Bystrica, čestné občianstvo mestskej časti Bratislava - Ružinov. Prvé námestie po Vladimírovi Juklovi a Silvestrovi Krčmérymu pomenovala obec Šintava (2014). Pre hudobného skladateľa vážnej hudby Lukáša Borzíka sa stal inšpiráciou pre napísanie symfonickej skladby a Ľubomír Feldek o ňom napísal divadelnú hru Nepolepšený svätec, ktorá sa hrá na doskách Slovenského národného divadla. V roku 2019 sa pripravuje rozhlasová hra i predstavenie hry Nepolepšený svätec v zahraničí.
Silvester Krčméry svoje pevné zásady nezradil ani pod nátlakom moci, eštebáckych výsluchov a komunistických lágrov. Celý život zasvätil pravde, viere a jej šíreniu. Jeho postoje sa stali vzorom a oporou pre mnohých nasledovníkov v zápase o slobodu v čase fašizmu i komunizmu. 
V roku 2021 sa začne na Slovensku sláviť 24. jún ako Deň pamiatky obetí komunistického režimu. V tento deň - 24. jún 1954 - Silvester Krčméry pred súdom v Trenčíne povedal: „Vy máte v rukách moc, ale my máme pravdu!“ Jeho reč na súde má nadregionálny charakter. "Bez jedinej korektúry by ju mohla prevziať Všeobecná deklarácia ľudských práv," tvrdí spisovateľ Ľubomír Feldek. 
OZ Nenápadní hrdinovia pri tejto príležitosti pripravilo nové vydanie publikácie Silvo Krčméry určené hlavne stredoškolákom. Jej vydanie doteraz podporil Trnavský samosprávny kraj a Prešovský samosprávny kraj (máj 2021). 
(== Povedali o ňom... ==

</doc>
<doc id="446540" title="Katolícka stredná pedagogická škola Košice" url="https://sk.wikipedia.org/wiki?curid=446540">
Katolícka stredná pedagogická škola Košice

Katolícka stredná pedagogická škola sv. Cyrila a Metoda je stredná škola s pedagogickým zameraním sídliaca v Košiciach na Južnej triede.
Dejiny.
Škola začala svoju činnosť 2. septembra 2005, kedy bol košickým gréckokatolíckym biskupom Milanom Chauturom otvorený školský rok 2005/2006. Priestory pre svoje pôsobenie dostala v budove ZŠ Krosnianska. Prvým riaditeľom školy sa stal PaedDr. Ľubomír Verbovanec. Od školského roku 2007/2008 škola pôsobila na Charkovskej ulici 1 na sídlisku Dargovských hrdinov. Prví absolventi – maturanti opustili brány školy po úspešnej maturitnej skúške v máji 2008. V roku 2012 sa presťahovala na Južnú triedu 48, kde sídli doteraz.
Zameranie.
Škola vzdeláva a vychováva študentov vo viacerých učebných odboroch v dennej i diaľkovej pomaturitnej forme. Sú to predovšetkým:
Škola má taktiež vlastnú kapelu, zbor a ponúka veľké množstvo aktivít a krúžkov.

</doc>
<doc id="446764" title="Vladimír Blucha" url="https://sk.wikipedia.org/wiki?curid=446764">
Vladimír Blucha

Mgr. Vladimír Blucha (* 6. júl 1931, Mokré Lazce – † 20. november 2020) bol český historik, geograf, kronikár, vlastivedný pracovník, pedagóg, a spisovateľ. Napísal množstvo článkov a viacero kníh o dejinách Krnova.
Životopis.
Nemecké úrady vo vládnom obvode Opava v Sudetách ho v roku 1938 premenovali z Vladimíra na Waldemara. Na konci vojny, keď prišiel do Mokrých Lazcov front, úplne vyhorel prenajatý domček, v ktorom Bluchovci bývali. V júni 1945 sa preto usadili v pohraničí v Krnove. Vladimír Blucha maturoval v roku 1950 na krnovskom gymnáziu. Druhú maturitu vykonal v roku 1957 a získal tým kvalifikáciu ako učiteľ pre 1.5. postupný ročník. Po základnej vojenskej službe pracoval na ONV v Krnove, kde bol až do roku 1960 inšpektorom pre kultúru. Potom diaľkovo vyštudoval Pedagogický inštitút v Ostrave, odbory matematika a zemepis. V rokoch 19601970 učil na 1. ZDŠ na Dvořákovom okruhu 2 a od roku 1970 do roku 1990 učil na 3. ZDŠ na Opavskej ulici. Od augusta 1990 bol vedúcim Okresného pedagogického strediska v Nových Heřminovech. V rokoch 19651969 a 19902000 bol kronikárom mesta Krnov. Jeho články vychádzali v rôznych novinách a časopisoch. Bol čestným členom Matice sliezskej a predsedom jej krnovského odboru. Bol členom Čs. spoločnosti geografickej, Čs. spoločnosti archeologickej a Českej numizmatickej spoločnosti. Bol ženatý a mal dcéru RNDr. Lenku Bucherovú-Fišerovú (* 1964, rod. Bluchovú), Ph.D., ktorá je vysokoškolskou učiteľkou a prekladateľkou chemickej angličtiny.
Najznámejšia je jeho kniha "Velký požár" (2002). Žáner Veľkého požiaru by sa dal nazvať „historický obraz“, jednotlivé kapitoly, popisujúce príbeh jednotlivých Krnovčanov v jednom zaujímavom historickom období, sa skladajú do celkového obrazu tohto obdobia. Kniha tak pripomína napr. obrazy Hieronyma Boscha, na ktorých sledujeme jednotlivé drobné scény, ktoré dohromady tvoria zvláštnu atmosféru celého výjavu.

</doc>
<doc id="446778" title="Letisko Düsseldorf" url="https://sk.wikipedia.org/wiki?curid=446778">
Letisko Düsseldorf

Letisko Düsseldorf (; IATA: DUS, ICAO: EDDL) je najväčšie letisko v Severnom Porýní-Vestfálsku a tretie najväčšie letisko v Nemecku s počtom vyše 23,5 miliónov odbavených cestujúcich v roku 2016. 
Letisko Düsseldorf sa nachádza v Düsseldorfe, hlavnom meste nemeckej spolkovej krajiny Severné Porýnie-Vestfálsko, približne severne od centra Düsseldorfu a asi juhozápadne od centra mesta Essen. Letisko je prístupné cez rozsiahle infraštruktúry pozemnej dopravy, vrátane jeho vlastnej diaľnice – Bundesautobahn 44, ktorá sa spája s Bundesautobahn 52, 57 a 3 a dvoch železničných staníc, jedna z nich slúži pre vlaky na dlhú vzdialenosť. Na prepravu osôb medzi terminálmi slúži Düsseldorf Skytrain. 
Letisko slúži ako hlavné letisko pre spoločnosti Lufthansa, je najväčšie a druhé najväčšie, ktoré ponúkajú približne 300 letov denne do 53 destinácii z týchto spoločností. Najväčšou zahraničnou leteckou spoločnosťou, pôsobiacou na letisku, je Turkish Airlines, z letiska uskutočňuje v priemere 750 vzletov a pristátí za deň. 
Letisko.
Medzinárodné letisko Düsseldorf je najväčšie a hlavné letisko pre metropolitný región Rýn-Ruhr – najväčší metropolitný región v Nemecku a jedným z najväčších metropolitných oblastí na svete. Letisko sa nachádza v Düsseldorfe-Lohausen. Najbližšie sú mestá Düsseldorf a Essen, ďalšie mestá v okruhu sú Duisburg, Krefeld, Mülheim an der Ruhr, Neuss a Wuppertal. Letisko sa predĺži o krajiny – menšie letisko v porovnaní s rovnakou kapacitou – ale tiež je to dôvodom na prečo je letisko Düsseldorf známe aj ako letisko na krátke vzdialenosti. Letisko je pracovisko pre viac ako 18 200 zamestnancov. 
V roku 2010 odbavilo letisko 18,99 miliónov cestujúcich. Letisko bolo tretie najrušnejšie letisko v Nemecku po letisku Frankfurt nad Mohanom a letisku Mníchov. Bolo 20. najrušnejšie letisko v Európe. Prestupujúcich pasažierov v roku 2011 tvorilo iba 13%. Medzinárodné letisko Düsseldorf má dve pristávacie dráhy, ktoré sú 3 000 metrov a 2 700 metrov dlhé. Dráha sa má predĺžiť z 3 000 metrov na 3 600 metrov, ale to blokuje mesto Ratingen, lebo leží v blízkosti dráhy. 
K dispozícii je 107 miest pre lietadlá. Súčasná odbavovacia hala je schopná zvládnuť až 22 miliónov cestujúcich ročne. Pretože obyvatelia mesta Ratingen nechcú, aby sa dráha zväčšila, nemôže sa táto kapacita dosiahnutá počas niekoľkých následujúcich rokov, pohyby lietadiel sú obmedzené. Na letisku môže pristáť aj Airbus A380. Dňa 12. novembra 2006 pristál na letisku po prvýkrát Airbus A380 v rámci letu Lufthansa. 
Terminály.
Medzinárodné letisko Düsseldorf má tri terminály, ktoré sú prepojené centrálnou chrbticou a to aj napriek tomu, že sú naozaj skôr haly ako v rámci jednej budovy na letisku. 
Terminál A.
Terminál A bol otvorený v roku 1977 a má 16 brán, ktoré používajú aerolínie Lufthansa a Lufthansa Regional, jeho letecký partneri Cimber Air a Cirrus Airlines a členovia Star Alliance (Aegean Airlines, Air China, Austrian Airlines, Croatia Airlines, LOT Polish Airlines, SAS Scandinavian Airlines, EgyptAir, TAP Air Portugal a Swiss International Air Lines).
Terminál B.
Terminál B bol otvorený v roku 1973 a má 11 brán, ktoré používajú aerolínie a členovia SkyTeam a Oneworld (British Airways, KLM, Finnair, Air France, Iberia a České aerolínie), tiež charterové aerolínie ako Lufthansa a Condor Flugdienst. 
Terminál C.
Terminál C bol otvorený v roku 1986 a má 8 brán, ktoré sa používa výhradne pre nie-schengenské lety. Ide o diaľkové trate ako Delta Air Lines, Emirates, Mahan Air a Turkish Airlines. 
Súkromný terminál.
Jet Aviation prevádzkuje malý terminál, a to len pre súkromné a firemné lety.
Pravidelné lety.
 

</doc>
<doc id="446876" title="Zoznam najrušnejších letísk v Európe" url="https://sk.wikipedia.org/wiki?curid=446876">
Zoznam najrušnejších letísk v Európe

Toto je zoznam najrušnejších letísk v Európe podľa počtu cestujúcich v roku 2019. Pasažierom sa rozumie osoba, ktorá pristane na letisku, odletí, alebo prestupuje. Zoznam obsahuje 50 najrušnejších letísk v Európe, vrátane Turecka.
S odstupom najväčšie európske letisko je londýnske Heathrow Airport s takmer 81 mil. pasažiermi. Spolu s piatimi ďalšími letiskami (Gatwick, Stansted, Luton, London City, Southend) tvorí Londýn najväčší svetový letiskový systém s približne 180 miliónmi pasažiermi ročne. Údaje v zozname pochádzajú z verejných zdrojov združenia Airports Council International.

</doc>
<doc id="446897" title="Jana Čepelová" url="https://sk.wikipedia.org/wiki?curid=446897">
Jana Čepelová

Jana Čepelová (* 29. máj 1993, Košice) je slovenská tenistka.
Kariéra.
Tenis začala hrať ako štvorročná. K tomuto športu sa dostala cez staršieho brata Romana. Jej trénerom je Martin Zathurecký. Najväčším individuálnym úspechom v jej doterajšej kariére je postup do finále turnaja Family Circle Cup 2014 v americkom Charlestone, pričom v 2. kole vyradila nasadenú turnajovú a svetovú jednotku Serenu Williamsovú a vo štvrťfinále svoju reprezentačnú kolegyňu Danielu Hantuchovú. Vo finále podľahla Andree Petkovicovej z Nemecka.
Svoj prvý väčší úspech zaznamenala v januári 2010, keď zvíťazila v štvorhre na Australian Open juniorov, spoločne s Chantal Škamlovou. Ako nenasadená dvojica sa dostali bez straty setu až do semifinále, kde po tuhom boji s kanadsko-kostarickou dvojicou postúpili do finále. V ňom porazili pár Babosová - Dabrowská 7:6 a 6:2. Na Letných olympijských hrách mládeže 2010 v Singapure vybojovali mladé tenistky v štvorhre striebornú medailu, ku ktorej Čepelová pridala aj bronzovú medailu z dvojhry.
Wimbledon 2012.
Najväčší úspech na grandslamovom turnaji dosiahla v roku 2012 vo Wimbledone, kde postúpila do 3. kola. V kvalifikácii tam vyradila Allu Kudriavcevovú z Ruska, Chanel Simmondsovú z Južnej Afriky a Jekaterinu Bychovú tiež z Ruska. V prvom kole hlavného turnaja porazila Kristínu Mladovicovú z Francúzskaa v druhom Annabel Medina Garriguesovú zo Španielska. V treťom kole ju vyradila vtedy druhá hráčka svetového rebríčka Viktoria Azarenková z Bieloruska.
Family Circle Cup 2014.
Turnaj sa uskutočnil v dňoch 31. marca – 6. apríla 2014 v americkom meste Charleston v Južnej Karolíne. Jana Čepelová v ňom štartovala ako nenasadená hráčka a v rebríčku WTA jej v čase začiatku turnaja 31. marca 2014 patrilo 78. miesto.
Údaj v rámčeku pred menom označuje nasadenie na turnaji, resp. iné postavenie vzhľadom k turnaju, číslo v zátvorke za menom umiestenie v rebríčku WTA k 31. marcu 2014.
Pohár federácie.
Vo februári 2011 (vo veku 17 rokov), nastúpila Čepelová ako devätnásta slovenská hráčka za reprezentačný výber v svetovej skupine Pohára federácie proti Česku. V Sibamac Arene odohrala dve stretnutia, keď už za rozhodnutého stavu (0:3) zdolala Luciu Šafářovú (4:6, 7:6, skreč) a spoločne s Rybárikovou vo štvorhre dvojicu Peschkeová - Záhlavová Strýcová (6:1, 4:6, 7:6).
O dva roky neskôr, vo februári 2013, bola v zápase Srbsko - Slovensko v Niši za stavu 1:1 ako nahradníčka nominovaná na prvú dvojhru druhého dňa namiesto zranenej slovenskej jednotky Dominiky Cibulkovej. Nastúpila v nej proti srbskej zápasovej jednotke Bojane Jovanovskej, ktorú dokázala poraziť 5:7, 7:5, 11:9 a pomohla získať bod ku konečnému úspechu Slovenska.

</doc>
<doc id="447022" title="Acetál" url="https://sk.wikipedia.org/wiki?curid=447022">
Acetál

Acetál je typ organickej zlúčeniny, ktorého základom je derivát aldehydov. Ich všeobecný vzorec je R1CH(OR)2, kde R1 môže byť vodík, alkyl alebo aryl. Jednotlivé acetály sú bezfarebné, príjemne voňajúce kvapalné látky. Používajú sa v organických syntézach.
Acetály sa pripravujú chemickou reakciou alkoholov s aldehydmi (ďalej karbonylové zlúčeniny). Reakcia prebieha častokrát pri kyslej katalýze (napríklad reakcia formaldehydu a metanolu). Medziproduktom reakcie sú nestále hemiacetály:
Reakciou alkoholu s ketónmi potom vznikajú ketály. Ketály sú podskupinou acetálov. Ich všeobecný vzorec je R2C(OR)2, kde R je uhľovodíkový zvyšok (nie vodík). 

</doc>
<doc id="447165" title="Motorová jednotka 813" url="https://sk.wikipedia.org/wiki?curid=447165">
Motorová jednotka 813

Motorová jednotka 813-913, prezývaná aj bageta, je rad zmodernizovaných motorových jednotiek určených pre ľahkú osobnú dopravnú prevádzku. Základom pre motorovú jednotku 813/913 je prípojný vozeň 011 (nie 810 ako by sa zdalo), čo sa ale neskôr nedodržiavalo. Z dôvodu nedostatku prípojných vozňov 011 boli na motorový vozeň 813 používané aj motorové vozne 810. Prvý prototyp (xxx.001) bol dokončený na jeseň v roku 2006 po 1,5 roku vývoja v ŽOS Zvolen. Jednotka je osadená kamerovým systémom (od druhej polovice série), informačným systémom Regonik a tromi označovačmi cestovných lístkov.
Konštrukcia.
Dvojdielnu motorovú jednotku radu 813+913 tvorí motorový vozeň radu 813 a riadiaci vozeň radu 913, ktoré sú trvale spojené priechodnými zadnými čelami. Spojené sú prostredníctvom spriahla Schaku - Voith. Prechod medzi vozňami je zabezpečený prechodovým tunelom značky Hübner. Prechodový, resp. nástupný priestor je od interiéru oddelený zateplenou protihlukovou stenou. Interiér je veľkopriestorový s koncepciou sedadiel 2+2 v dvoch radoch, pričom v strede je chodba. Vstup do vozňa zabezpečuje šesť posuvných dverí s možnosťou odblokovania podľa strany, na ktorej sa nachádza nástupište. Vetranie jednotky je zabezpečené pretlakovou ventiláciou zo stropných výduchov, respektíve pomocou okien, ktorých vrchná časť je výklopná. Aj napriek modernej rekonštrukcii sú vozne vybavené klimatizačnou jednotkou určenou pre vodiča. Priestor pre cestujúcich ostáva neklimatizovaný. Kúrenie je teplovodné, zabezpečené samostatným naftovým generátorom Thermo pre každý vozeň, pričom motorový vozeň je schopný využívať odpadové teplo z hnacieho agregátu.
Motorový vozeň 813.
Motorový vozeň 813 je poháňaný vznetovým motorom MAN, ktorý spĺňa emisnú normu EURO3. Prenos výkonu na strednú nápravu motorového vozňa je sprostredkovaný štvorstupňovou automatickou prevodovkou s možnosťou manuálneho radenia, pričom pohon je hydromechanický. Prvá náprava je zosilnená ale nie hnaná.
Do vozňa sa dá vstúpiť dverami pri kabínke vodiča, respektíve pri prechodovom priestore, ktoré majú dostatočnú šírku pre nástup s kočíkom alebo invalidným vozíkom. Prechod medzi veľkopriestorovým interiérom a prechodným, resp. nástupným priestorom je riešený ručne ovládanými posuvnými dverami. V nástupnom priestore sa nachádza záchod a priestor určený pre bicykle, kočíky alebo cestujúcich na vozíčku. V motorovom vozni sa nachádza 30+5 miest na sedenie.
Riadiaci vozeň 913.
Do vozňa sa dá vstúpiť dverami pri kabínke vodiča. Namiesto pôvodných vstupných dverí nachádzajúcich sa pri prechodovom tuneli sa nachádzajú neotvárateľné okná. Prechod medzi veľkopriestorovým interiérom a nástupným priestorom je riešený elektricky ovládanými posuvnými dverami. V riadiacom vozni sa nachádza 48 miest na sedenie.

</doc>
