<doc id="113800" title="Zoznam matematických článkov/P" url="https://sk.wikipedia.org/wiki?curid=113800">
Zoznam matematických článkov/P

Tento index bol automaticky vygenerovaný podľa tejto . Obsahuje 196 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
pa.
Pafnutij Ľvovič Čebyšov · Palec (jednotka dĺžky) · Parabola · Paradox (fyzika) · Paradox (výpoveď) · Paradox analýzy · Paradox dvojčiat · Paradox starého otca · Paralelné súradnice · Paralogizmus · Parameter · Parciálna derivácia · Parciálna diferenciálna rovnica · Paretov princíp · Parita (kontrolný súčet) · Parts per million · Pascalov trojuholník · Paul Cohen (matematik) · Paul Epstein · Paul Erdős · Paul Émile Appell · Paul Halmos · Paul Lorenzen · Paul Sophus Epstein · Pauliho matice · Pavel Alexandrovič Florenskij · Pavel Cmorej · Pavel Samuilovič Uryson · Pavol Makó · Pavol Quittner · Pavol Šoltés
pá.
Pál Turán · Párna mocnina · Párne číslo · Párny graf
pä.
Päťuholník
pe.
Peanova aritmetika · Pentago · Percento · Percentuálny bod · Percival Lowell · Periodická funkcia · Perióda (matematika) · Permutácia (algebra) · Permutácia (kombinatorika) · Perturbácia (astronómia) · Peta · Peter Capek · Peter Gustav Lejeune Dirichlet · Peter Guthrie Tait · Peter Lax · Peter Ludwig Mejdell Sylow · Peter Mach · Peter Michael Neumann · Peter Pavol Bartoš · Peter Shor · Peter Svätokrížny · Peter Štefan · Peter Uhlík · Petersenov graf · Petitio principii · Petr Vopěnka
ph.
Philipp Ludwig von Seidel · Philippe van Lansberge · Phillip Griffiths
pi.
Pierre Bézier · Pierre de Fermat · Pierre Deligne · Pierre Louis Maupertuis · Pierre Samuel · Pierre Simone de Laplace · Pierre-Louis Lions · Pikoelektrónvolt · Pikometer
pí.
Písmeno vo význame čísla
pl.
Planckova dĺžka · Planimetria · Platon Sergejevič Poreckij · Platónske teleso · Plimpton 322 · Plocha (útvar) · Plus
po.
Počtový výraz · Podgraf · Podgrupa · Podmienka (filozofia) · Podmienka (logika) · Podmnožina · Pohyblivá rádová čiarka · Poissonovo rozdelenie · Pojem · Pojem algoritmu · Pojem množiny · Polárna sústava súradníc · Pole dát · Poloha · Polomer (kružnica) · Polovica · Polpriamka · Polrovina · Polynomiálna transformovateľnosť · Porovnávanie · Porovnávanie čísiel · Porovnávanie čísiel podielom · Porovnávanie čísiel pomerom · Porovnávanie čísiel rozdielom · · Poseidónios z Apameie · Postačujúca podmienka · Postupnosť (matematika) · Potenčná množina · Potvrdenie (logika) · Potvrdzovanie dôsledku · Povrch · Pozičná číselná sústava
pó.
Pólová vzdialenosť
pô.
Pôdorysňa · Pôrodnosť
pr.
Pravdepodobnostná logika · Pravdepodobnosť · Pravdivostná hodnota · Pravdivostná tabuľka · Pravdivosť výroku · Pravdivý výrok · Pravidelný graf · Pravidlo · Pravidlo generalizácie · Pravidlo substitúcie · Pravítko · Pravouhlý trojuholník · Prázdna množina · Prázdna trieda · Predikabílie · Predikát (logika) · Predikát záveru · Predikátorový výraz · Predikátová logika · Predikátový kalkul · Premenná (logika) · Premenná (matematika) · Premietanie (deskriptívna geometria) · Premisa · Prepona · Presnosť merania · Presupozícia · Prevalencia · Priamka · Priateľské čísla · Priemer (geometria) · Priemer (štatistika) · Priemetňa · Prienik (matematika) · Priesečnica · Priesečník · Priesečníkové číslo (teória grafov) · Priestor (fyzika) · Priestor (geometria) · Priestorová grupa · Priestorový uhol · Priestorový útvar · Prime95 · Primitívna funkcia · Primitívny znak · Princíp identity · Princíp superpozície · Princíp totožnosti · Princíp zapojenia a vypojenia · Priorita operátorov · Priraďovací operátor · Prirodzené číslo · Príklad · Problém 100 väzňov · Problém obchodného cestujúceho · Problém siedmich mostov · Problém spiacej krásavice · Problém zastavenia · Progresívna dedukcia · Projekčná matica (matematika) · Projektívna geometria · Projektívny priestor · Promile · Prostá funkcia · Prosté zobrazenie · Prosylogizmus · Protipríklad · Protirečenie (filozofia) · Protireťazec · Prvočiniteľ · Prvočíslo · Prvok množiny
ps.
Pseudometrický priestor · Pseudonáhodné číslo · Pséfofória
pü.
PÜNCT
py.
Pytagoras zo Samosu · Pytagorova veta

</doc>
<doc id="113801" title="Zoznam matematických článkov/R" url="https://sk.wikipedia.org/wiki?curid=113801">
Zoznam matematických článkov/R

Tento index bol automaticky vygenerovaný podľa tejto . Obsahuje 98 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
r.
R (programovací jazyk)
ra.
Racionálna funkcia · Rad (matematika) · Radia Perlmanová · Radián · Radonova transformácia · Radžív Mótvání · Raimundo Teixeira Mendes · Ralph Hartley · Ralph Merkle · Ramon Llull · Raoul Bott · Rastúca funkcia · Raymond Paley
re.
Reálna analýza · Reálna os · Reciproká rovnica · Reductio ad absurdum (zákon) · Reduktívna metóda · Redundantné číslo · Reflexívna relácia · Regiomontanus · Regresívna dedukcia · Regulárne ordinálne číslo · Regulárny výraz · Reinhard Selten · Rekurentný vzorec · Relačný systém · Relácia (matematika) · Relácia ekvivalencie · Relácia identity · René de Possel · René Descartes · René Thom · René-Antoine Ferchault de Réaumur · René-Louis Baire
rh.
Rhindov papyrus
ri.
Riccatiho rovnica · Riečny kilometer · Riemannov integrál · Riemannova funkcia · Riemannova guľa · Riemannova hypotéza · Riemannova zeta funkcia · Riešenie rovnice · Riešiteľný problém · Richard Bellman · Richard Brauer · Richard Courant · Richard Dedekind · Richard Edler von Mises · Richard Ewen Borcherds · Richard Hamming · Richard Karp · Richard Peter Stanley · Rithmomachia
rí.
Rímska číslica
ro.
Robert Langlands · Robert z Chesteru · Rodový pojem · Roger Cotes · Roger Myerson · Roger Penrose · Rollova veta o strednej hodnote · Roman Sikorski · Ronald Graham · Ronald Rivest · Rotačné teleso · Rotácia (geometria) · Rotácia (operátor) · Rovina (geometria) · Rovina komplexných čísiel · Rovinný graf · Rovinný útvar · Rovnica (matematika) · Rovnica matematickej fyziky · Rovníková sústava súradníc · Rovnobežka (geometria) · Rovnobežník · Rovnobežnosť · Rovnomerné rozdelenie · Rovnoramenný trojuholník · Rovnostranný trojuholník · Rovnosť (matematika) · Rozdiel (matematika) · Rozdiel množín · Rozklad množiny A · Rozloha · Rozptyl (štatistika) · Rozšírený Euklidov algoritmus · Rozvodovosť
rô.
Rôznobežnosť
ru.
Rudjer Josip Bošković · Rudolf Clausius · Rudolf E. Kálmán · Rudolf Lipschitz · Rungeho jav · Russellov paradox

</doc>
<doc id="113802" title="Zoznam matematických článkov/Š" url="https://sk.wikipedia.org/wiki?curid=113802">
Zoznam matematických článkov/Š

Tento index bol automaticky vygenerovaný podľa tejto . Obsahuje 29 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ša.
Šach (hra)
še.
Šestnástková sústava · Šesťuholník
ši.
Šigefumi Mori · Šizuo Kakutani
šp.
Špicaté teleso · Špirála (matematika)
št.
Štatistická jednotka · Štatistická metóda · Štatistická zákonitosť · Štatistický súbor · Štatistický znak · Štatistika · Štádium (dĺžková miera) · Štefan Farbaky · Štefan Furka · Štefan Iľaš · Štefan Novoveský · Štefan Schwarz (matematik) · Štefan Šujan · Štefan Znám · Štruktúra (matematika) · Štruktúra (usporiadanie entít) · Štvorcové číslo · Štvorcový stupeň · Štvorec · Štvorrozmerný priestor · Štvorsten · Štvoruholník

</doc>
<doc id="113804" title="Zoznam matematických článkov/T" url="https://sk.wikipedia.org/wiki?curid=113804">
Zoznam matematických článkov/T

Tento index bol automaticky vygenerovaný podľa tejto . Obsahuje 84 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ta.
Tadeáš Hájek z Hájku · Tadeusz Banachiewicz · TAMSK · Tangens · Tangensová veta · Tatomir Anđelić · Tautológia (tradičná logika) · Tautológia výrokovej logiky · Taxman (hra) · Taylorov rad
tá.
Táles · Tálesova veta
te.
Teleso (algebra) · Teleso (geometria) · Temporálna logika · Tenzor · Teoréma · Teória čísel · Teória grafov · Teória grafov – grafová postupnosť · Teória grúp · Teória hier · Teória chaosu · Teória informácie · Teória matíc · Teória miery · Teória množín · Teória pravdepodobnosti · Teória usporiadania · Terence Tao · Termická stavová rovnica · Termochemická rovnica · Testovanie hypotéz · Tetika · Tetiva (geometria) · Tetivový štvoruholník · TeX
th.
Theaitétos z Atén · Theano (filozofka) · Theodóros Metochites · Theodóros z Kyrény · Thomas Abbt · Thomas Bayes · Thomas Digges · Thomas Joannes Stieltjes · Thoralf Skolem
ti.
TI-57 · Tibor Neubrunn · Tibor Šalát · Timofej Fiodorovič Osipovskij
tj.
Tjalling Koopmans
to.
Toeplitzova matica · Topologická teória grafov · Topologický priestor · Topológia · Toroid (geometria) · Torus (geometria) · Tošio Kató · Totožnostno-pravdivý výrok
tr.
Tradičná logika · Tradukcia (filozofia) · Trajektória (krivka) · Transcendentné číslo · Transfinitný · Tranzitívna relácia · Trdat (architekt) · Tredecilión · Trieda (logika) · Trigonometria · Triliarda · Trilión · Trisekcia uhla · Trojčlenka · Trojrozmerná projekcia · Trojrozmerný priestor · Trojuholník · Trojuholníkové číslo · Trygve Haavelmo
tu.
Tullio Levi-Civita · Tupouhlý trojuholník · Turbulencia · Turingov stroj · Turingova cena
tv.
Tvoriaca priamka

</doc>
<doc id="113823" title="Zoznam geovedných článkov/D" url="https://sk.wikipedia.org/wiki?curid=113823">
Zoznam geovedných článkov/D

Tento index bol automaticky vygenerovaný podľa tejto . Obsahuje 157 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
da.
Dabbahu · Dabbajra · Dacentrurus · Dacit · Daikoku · Daisecu · Dalaffilla · Dale Russell · Dallol (sopka) · Danaova klasifikácia minerálov · Danburit · Dargle · Dariba · Dariganga (sopečné pole) · Darling (rieka) · Darwin (sopka) · Daspletosaurus · Dašt-e Náwar (vulkanické pole) · Dauphinské Alpy
dá.
Dánsky prieliv
dä.
Däma’ali Tärara
de.
Dee (prítok Glyde) · Deflačná dlažba · Dechtový piesok · Deinocheirus · Deinonychosauria · Deinonychus · Deinosuchus · Dekoračný kameň · Delta (rieka) · Delta Dunaja · Delta Leny · Delta Nílu · Delta Okavanga · Deltadromeus · Delvin (Írske more) · Demänovka (riečka) · Demänovská jaskyňa mieru · Demänovská jaskyňa slobody · Demänovská ľadová jaskyňa · Demänovské jaskyne · Demianka · Dempo · Dender · Denudácia (geológia) · Depresia (geomorfológia) · Deravá skala · Derwent (Derbyshire) · Descabezado Grande · Desna (prítok Dnepra) · Desná (prítok Moravy) · Devillín · Devínske jazero (Šrek) · Devón · Dezertifikácia
dé.
Déodat Gratet de Dolomieu
dě.
Děčínská vrchovina
di.
Diabloceratops · Diagenéza · Diagram QAPF · Diagram TAS · Diamant · Diamantoid · Diapirizmus · Diapír · Diaspor · Diatomit · Dieng · Dichroizmus · Dikij Grebeň · Dilong (dinosaurus) · Dilophosaurus · Diluvianizmus · Dilúvium · Dimetrodon · Dimitrij Andrusov · Dimorphodon · Dinara · Dinarikum · Dináre · Dionýz Štúr · Diopsid · Dioptas · Diorit · Diplodocus · Diskordancia (geológia) · Dislokácia (kryštalografia) · Divočiaca rieka · Divoká Orlice
dl.
Dlhý kanál
dn.
Dneper · Dnester
do.
Dobrá Voda (prírodná pamiatka) · Dobšináit · Dobšinská ľadová jaskyňa · Dodder · Dodžó · Dofän Tärara · Dogerské skaly · Dolerit · Dolina · Dolina smrti · Dolomit (hornina) · Dolomit (minerál) · Dolomity · Domica · Domuyo · Don · Don João de Castro · Donau · Donec · Donecká pahorkatina · Donecká panva · Doña Juana (sopka) · Dordogne (rieka) · Doskozubcotvaré · Doubrava (rieka) · Doubs (rieka) · Douro (rieka)
dr.
Dracovenator · Dračie vrchy · Drahokam · Draselný živec · Dravit · Dráva · Drevenica (potok) · Drevné uhlie · Drienovská jaskyňa · Drietomica · Drina · Driny · Droba (hornina) · Dromaeosaurinae · Dromaeosaurus · Dromeosaury · Drumlin · Dryosaurus · Dryptosaurus
dř.
Dřevnice
du.
Dubawnt (rieka) · Dubbi · Dudváh · Dukana (sopka) · Dukono · Dunaj · Dunajec · Dunkleosteus · Durango (sopka) · Duriavenator · Dusno · Duša (vodný tok) · Dušan Kubíny
dú.
Dúha
dv.
Dvojlom
dy.
Dyje · Dym
dý.
Dýzové prúdenie

</doc>
<doc id="113845" title="Zoznam geovedných článkov/J" url="https://sk.wikipedia.org/wiki?curid=113845">
Zoznam geovedných článkov/J

Tento index bol automaticky vygenerovaný podľa tejto . Obsahuje 117 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ja.
Jablonka (potok) · Jablunkovské medzihorie · Jadranské more · Jailolo · Jakedake · Jakub Buchholtz · Jakubianka · Jali (sopka) · Jalovina · James Dwight Dana · James Glaisher · James Hutton · Jamesonit · Jamuna · Jan Nepomuk Woldřich · Jan Svatopluk Presl · Jana (rieka) · Jang-c’-ťiang · Janisjarvi · Jankovich-barlang · Jantár · Jaraguay (sopka) · Jarčie · Jarmúk · Jasenica (prítok Hrona) · Jaskinia Miętusia · Jaskinia Wielka Śnieżna · Jaskinia Wysoka za Siedmioma Progami · Jaskyne Aggteleckého krasu a Slovenského krasu · Jaskyne planiny Dolný vrch · Jaskyne planiny Horný vrch · Jaskyne Silickej planiny · Jaskyňa · Jaskyňa mŕtvych netopierov · Jaskyňa Na Špičáku · Jaskyňa nad cestou · Jaskyňa pod Jeleňom · Jaskyňa v Čertovej skale · Jaskyňa zlomísk · Jasovská jaskyňa · Jaspis · Jašteroplutvovce · Jauza · Javorie (pohorie) · Javorinka (prítok Bielej vody) · Javorníky · Jazernica (jazero) · Jazero · Jazero svätej Kláry · Jazierko v Jazernici
já.
Ján Asbóth · Ján Bystrický · Ján Frank · Ján Ilavský (geológ) · Ján Klubert · Ján Seneš · Ján Valach (geológ) · Jávske more
je.
Jefferson (sopka) · Jeleň obrovský · Jelešňa · Jelovskij · Jeltyriova · Jenisej · Jeskyně Na Pomezí · Jeyawati · Jezero (prírodná pamiatka) · Jezerské jazero · Jezioro Solińskie · Jezírko pod Táborem
ji.
Jihlava (rieka) · Jingshanosaurus · Jizera (rieka) · Jizerské hory
jo.
Joachim Barrande · Jobaria · Jocotitlán (sopka) · John Farey · John Mawe · John Ostrom · Jokoate-džima · Jorcada · Jordán · Josef Augusta (paleontológ) · Jostedalsbreen · Jotunheimen · Jozef Beňka · Jozef Csaplár · Jozef Iľko · Jozef Jonáš · Jozef Kaldrovitš · Jozef Locka · Jozef Martinka · Jozef Minďaš · Jozef Schweng · Jozef Šártori · Jozef Švagrovský · Jozef Viliam Marschan · Jozef Volný · Jozef Zlocha
jó.
Jótei
ju.
Juhoamerická platňa · Juhočínske more · Jumaytepeque · Jura (geochronologická jednotka) · Juraj Bernáth · Juraj Krajčovič · Juraj Tailer · Južna Morava · Južná pologuľa · Južno-Mujskij chrebet · Južný Bug · Južný Pirin · Južný polárny kruh
jú.
Július Činčár · Július Gretzmacher
jü.
Jürgen Kurths

</doc>
<doc id="113854" title="Zoznam geovedných článkov/L" url="https://sk.wikipedia.org/wiki?curid=113854">
Zoznam geovedných článkov/L

Tento index bol automaticky vygenerovaný podľa tejto . Obsahuje 171 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
la.
La Gloria (sopka) · La Grille · La Malinche (sopka) · La Negrillar · La Plata (ústie) · La Yeguada (sopka) · Labe · Labocania · Laborec · Laborecká vrchovina · Labradorit · Labradorské more · Labradorský prúd · Labyrintová jaskyňa · Lac du Bourget · Ladislav Škvarka · Ladomirka · Ladožské jazero · Lago de Coatepeque · Lago de Ilopango · Lago de Yojoa · Lago Maggiore · Lago Viedma · Laguna Aramuaca · Laguna de Bay · Laguna del Maule · Laguna Jayu Khota · Laguna Mariñaqui · Laguna u Bohdalova · Laguna Verde (sopka) · Lahár · Lake Champlain · Lakolit · Lamaceratops · Lamanšský prieliv · Lambeosaurus · Lamongan (sopka) · Lamprofýr · Langit · Langudi · Lanín · Lanzarote (sopka) · Lappajärvi (jazero) · Larderello · Las Cumbres (sopka) · Las Lajas (sopka) · Las Pilas (sopka) · Lascaux (jaskyňa) · Lassen Peak · Lastarria · Lašva · Late (ostrov) · Laterit · Latorica · Laumontit · Laurázia · Laurentia (kontinent) · Lautaro (sopka) · Lauter (prítok Schlitz) · Lavína · Lawu
lá.
Lácar (jazero) · Láscar · Láva · Lávová fontána
le.
Lee (rieka v Írsku) · Lech (rieka) · Leie · Lena (rieka) · Leonid Alexejevič Kulik · Lepidokrokit · Lepontské Alpy · Leptoceratops · Leroboleng · Lesk minerálu · Lessemsaurus · Letisková predpoveď TAF · Letný deň · Leutongej · Lev americký · Lev jaskynný · Levantské more · Levočské vrchy · Lewis Fry Richardson · Lewotobi · Lewotolo · Leyesaurus
lé.
Léon-Philippe Teisserenc de Bort
li.
Li’ado Hajk · Liamuiga · Libethenit · Libonectes · Licancabur · Licto (sopka) · Lielupe · Liffey · Ligúrske Alpy · Liliensternus · Liman (geografia) · Limnokvarcit · Limnológia · Limonit · Lincolnovo more · Lindwurmia · Lineácia · Linheraptor · Linzor · Liopleurodon · Lipari (mesto) · Lipari (ostrov) · Liparské ostrovy · Liptovské kopy · Liptovské Tatry · Liska (prítok Žitavy) · Liskovská jaskyňa · Litava (prítok Krupinice) · Litava (rieka v Česku) · Litava (rieka v Rakúsku) · Litológia · Litometeor · Litosféra · Litostratigrafia · Litostratigrafická jednotka · Little Slaney · Livina (prítok Bebravy)
lí.
Líbyjská púšť · Líbyjské more · Lítání
ll.
Llaima · Llullaillaco
lo.
Lofoty · Loira (rieka) · Lokálne magnitúdo · Lokon-Empung · Lom (minerál) · Lom (ťažba) · Lomas Blancas · Lomnice (prítok Smědej) · Longonot · Lonquimay (sopka) · Lonsdaleit · Los Atlixcos · Los Azufres · Los Humeros · Losillasaurus · Lough Erne · Lough Neagh · Lower Lough Erne · Ložisko (geológia) · Ložisková geológia
lö.
Löllingit
lu.
Luanchuanraptor · Lubenícko-margecianska línia · Lubukraya · Lučina (rieka) · Lukavický termálny prameň · Lukáš Drozd · Luke Howard · Lung-kang · Lurdusaurus · Lurus · Lutilský potok (prítok Hrona) · Lužická Nisa · Lužnice (rieka)
lú.
Lúčanská Fatra · Lúčanské jazierko · Lút · Lúžňanské súvrstvie
ly.
Lycaenops · Lyman Briggs · Lystrosaurus

</doc>
<doc id="113861" title="Zoznam geovedných článkov/R" url="https://sk.wikipedia.org/wiki?curid=113861">
Zoznam geovedných článkov/R

Tento index bol automaticky vygenerovaný podľa tejto . Obsahuje 130 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
r?
Răut
ra.
Raas Xaafuun · Rabaul (sopka) · Radbuza · Radim Kettner · Radiša (rieka) · Radomka (poľská rieka) · Radomka (slovenská rieka) · Radošinka · Rahonavis · Rainier (sopka) · Rajabasa · Rajčanka · Ranakah · Ranau (jazero) · Raná atmosféra · Raoul Island · Raptorex · Rašelina · Rašelinné jezírko Rosička · Raška (rieka) · Raung · Rausu (sopka)
rá.
Rádiolarit · Rádiometria (geofyzika) · Rápulo
re.
Realgár · Recipient (prijímač vody) · Reclus · Regionálna geológia · Regnitz · Regolit · Reliéf (geomorfológia) · René Just Haüy · Reporoa · Resago · Reventador · Revúca (prítok Váhu) · Revúcka vrchovina · Rewa
rh.
Rhabdodon · Rhamphorhynchoidea · Rhôna (rieka)
ri.
Ribnica (rieka v Čiernej Hore) · Riečne rameno · Riečne údolie · Riečny kilometer · Riečny prielom · Riečny systém · Rieka · Rieka (prítok Dunajca) · Rieka svätého Vavrinca · Rift · Richard Leakey · Richard Owen · Richnavské jazerá · Rila · Rilić · Rimava (rieka) · Rimavica · Rincón de la Vieja · Rinchenia · Rinjani · Rio Grande · Rio Tinto · Ris · Risco Plateado · Riširi (sopka)
rí.
Rímac · Río Murta
ro.
Robledo (sopka) · Ročné obdobie · Rodingit · Rodinia · Rodochrozit · Rodonit · Rodopske planine · Rodopy · Roháče · Rohozná (prítok Hrona) · Romanovka · Rombická sústava · Romeral (sopka) · Roňava · Ropa · Ropná škvrna · Ropný šok · Ropný vrchol · Ropotamo · Ropovod · Rosný bod · Rossova ľadová bariéra · Rotácia Zeme · Rotorua (sopka) · Rovina (geomorfológia) · Rovina súmernosti · Rozchádzanie oceánskeho dna · Rozvodie · Rožkovianske rybníky · Rožnovská Bečva
ru.
Ruang · Ruapehu · Rubikon · Rubín · Ruby (sopka) · Ručný granát · Ruda · Rudava (rekreačná oblasť) · Rudava (rieka) · Rudické propadání · Rudolf Mock · Rudolf Schréder · Rudolf Schwarz · Ruehleia · Rukwa · Rula · Rumble II · Rumble III · Rumble IV · Rumble V · Rungwe · Rutil · Ruzizi · Ruženín
ry.
Rybojaštery · Rye Water · Rychlebské hory · Ryodacit · Ryolit
rý.
Rýn

</doc>
<doc id="113863" title="Zoznam geovedných článkov/Š" url="https://sk.wikipedia.org/wiki?curid=113863">
Zoznam geovedných článkov/Š

Tento index bol automaticky vygenerovaný podľa tejto . Obsahuje 46 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ša.
Šalkar (jazero) · Šar planina · Šari · Šarišská vrchovina · Šatt al-Arab
še.
Šelda · Šelf
ši.
Šiga (sopka) · Šikaribecu · Šikocu · Šinmoe-dake · Širetoko-Iwo-zan · Širibecu · Širočina · Šišejka · Šišeľ · Šiválik · Šiveluč
ší.
Šífr (vodná plocha)
šk.
Škocjanske jame · Škrapové pole · Škrapy
šl.
Šlír
šm.
Šmidt
št.
Štátny geologický ústav Dionýza Štúra · Štefan Truchlý · Štefanová (jaskyňa) · Štiavnica (prítok Ipľa) · Štiavnica (prítok Váhu) · Štiavnické jazero · Štiavnické vrchy · Štiavnický stratovulkán · Štiepateľnosť · Štít (geológia) · Štítnik (rieka) · Štítovce · Štítový vulkán · Štôlňa · Štrk · Štrkovisko Dolná tehelňa · Štruktúra (štruktúrna geológia) · Štruktúra látky · Štruktúrna geológia · Štruktúrny prielom · Štvrtohorné zaľadnenie
šu.
Šumavská hornatina

</doc>
<doc id="113865" title="Zoznam geovedných článkov/T" url="https://sk.wikipedia.org/wiki?curid=113865">
Zoznam geovedných článkov/T

Tento index bol automaticky vygenerovaný podľa tejto . Obsahuje 246 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
ta.
Ta’u · Ta-tun · Taapaca · Tabuľa (geológia) · Taburete · Tacaná · Tacora · Tafahi · Tafonómia · Tafu-Maka · Tagliamento · Tahalrá · Tahoe · Tahual · Tajba · Tajch (stredné Slovensko) · Tajmýrske jazero · Tajo · Tajšok · Tajumulco · Takahara (sopka) · Taklamakan · Talagabodas · Talakmau · Talang · Talk · Tambora (sopka) · Tambukan (jazero) · Tampomas · Tana (jazero) · Tanana (rieka) · Tandikat · Tanganika (jazero) · Tangaroa (sopka) · Tangenciálna porucha · Tangkubanparahu · Tara (zdrojnica Driny) · Tarakan (sopka) · Taranaki · Tarbagataj · Tarbosaurus · Tarchia · Tariat-Čuluut · Tarso Toussidé · Tarso Tôh · Tarso Voon · Tasmanovo more · Tat Ali (sopka) · Tata Sabaya · Tate-jama · Tate-šina · Tatrikum · Tatry · Taunšic · Taunus · Taupo (sopka) · Tavenina · Taveuni · Tawa
te.
Tecapa · Tecuamburro · Tefra · Tegelén · Tektit · Tektonická platňa · Tektonické zrkadlo · Tektonický proces · Tektonika (geológia) · Teleckoje ozero · Telica (sopka) · Telmatosaurus · Telodonty · Telomoyo · Temža · Tendürek Dağı · Tengger (sopka) · Tenojoki · Tenontosaurus · Tenorio · Tenorit · Teon · Tepi (sopka) · Teplica (prítok Myjavy) · Teplica (prítok Turca) · Teplička (prítok Váhu) · Teplota · Teplotné pásmo · Teran · Terapsidy · Teratophoneus · Teratosaurus · Terciér · Termálne pramene Hornej Nitry · Termálny prameň · Terminonatator · Termopyly · Termosféra · Terpuk · Tetanurae · Tethys (more) · Tetradymit · Tetraedrit · Tetragonálna sústava · Textúra (geológia)
té.
Ténéré
th.
Thalassomedon · The Barrier · Theiophytalia · Therizinosaurus · Theropody · Thescelosaurus · Thomas Jaggar · Thomas Richard Holtz · Thrinaxodon · Thylacosmilus
ti.
Tibbitt Lake · Tiber · Tiberiadske jazero · Tibetská náhorná plošina · Tibor Buday · Tibor Kolbenhayer · Ticinské Alpy · Ticsani · Tidore · Tigalalu · Tigrie oko · Tigris · Tichá Orlice · Tichý oceán · Tilocálar · Timorské more · Tinguiririca (sopka) · Tipas · Tirolit · TIROS-1 · Tisa · Tisovník · Tisza-tó · Titanit · Titanoboa · Titicaca · Titila
tí.
Tín Zawátin (sopka)
to.
Toba (jazero) · Tobaru · Todoko-Ranu · Todra · Tofua · Tokači (sopka) · Tolbačik · Tolguaca · Tolimán (sopka) · Tolka · Tolmačov Dol · Tombel (sopka) · Tonalit · Tondano (sopka) · Tongariro · Tongkoko · Topás · Topľa · Topografia · Torbernit · Torišima · Torosaurus · Torvosaurus · Torysa (rieka) · Tosa Suča · Tošima (ostrov) · Towada (sopka)
tr.
Trachyt · Transatlantický tunel · Transdanubikum · Transgresia (geológia) · Transhimaláje · Trasimenské jazero · Travertín · Trácko-macedónsky masív · Tremolit · Trenčianska vrchovina · Tres Vírgenes · Trias · Tribeč · Triceratops · Tridymit · Trigonálna sústava · Triklinická sústava · Trilobity · Trinacromerum · Trindade (ostrov) · Trnava (rieka v Česku) · Trnávka (prítok Dolného Dudváhu) · Trnávka (prítok Ondavy) · Trocon · Tromba · Tromen · Tronador · Troodon · Tropické monzúnové podnebie · Tropický deň · Tropický rok · Tropopauza · Troposféra · Troskový kužeľ
ts.
Tsaagan · Tshibinda · Tsintaosaurus
tu.
Tuarangisaurus · Tuf · Tufit · Tuluman · Tulúl as-Safá · Tungurahua (sopka) · Tunkinskaja kotlovina · Tuojiangosaurus · Tupungatito · Tur divý · Turbidit · Turbiditný prúd · Turčekovský vodovod · Turfan (sopka) · Turiasaurus · Turiec (prítok Slanej) · Turiec (prítok Váhu) · Turkana (jazero) · Turnaikum · Turňa (rieka) · Turón (geochronologická jednotka) · Turrialba (sopka) · Turzovská vrchovina · Tutuila · Tutupaca · Tuzovskij
tú.
Túl
tv.
Tvar Zeme · Tvrdosť minerálu
tw.
Tweed
ty.
Tylocephale · Tyne · Typy sopečných erupcií · Tyrannosauroidea · Tyrannotitan · Tyranosaurus · Tyranosaury · Tyrkys · Tyrrhenské more

</doc>
<doc id="113866" title="Zoznam geovedných článkov/Z" url="https://sk.wikipedia.org/wiki?curid=113866">
Zoznam geovedných článkov/Z

Tento index bol automaticky vygenerovaný podľa tejto . Obsahuje 167 článkov. Aby sa nové články zobrazili v tomto indexe, musia byť zaradené aspoň do jednej z vymenovaných kategórii. Nové a upravené kategórie sa zohľadnia pri nasledujúcom generovaní.
za.
Zadunajské stredohorie · Zafír · Zagros · Zahořanský stratotyp · Zajsan (jazero) · Zalambdalestes · Zalmoxes · Zambezi · Zankl · Zaoblúková panva · Zaoziornyj · Zaó (sopka) · Zapadna Morava · Zapatera · Zavarickij
zá.
Zábleskový granát · Záhneda · Záhorská nížina · Základná bunka · Záliv · Západ slnka · Západná Dvina · Západné Alpy · Západné Tatry · Západný príhon · Západobeskydské podhůří · Záverečná správa (geologický výskum) · Závrt
zb.
Zbrašovské aragonitové jeskyně
zd.
Zdanlivý prielom · Zdeněk Burian · Zdeněk Kukal · Zdrojnica
ze.
Zealandia Bank · Zeiringit · Zeja (rieka) · Zelený mys · Zem · Zem-pretínajúce planétky · Zemetrasenie · Zemetrasenie a cunami v Tóhoku · Zemetrasenie na Haiti 12. januára 2010 · Zemetrasenie na hore Tchaj · Zemetrasenie v Arménsku v roku 1988 · Zemetrasenie v Čile 27. februára 2010 · Zemetrasenie v Indickom oceáne 26. decembra 2004 · Zemetrasenie v Lisabone · Zemetrasenie v S’-čchuane v roku 2008 · Zemetrasenie v Záhrebe v roku 1880 · Zemina · Zemplinikum · Zemská kôra · Zemská os · Zemské jadro · Zemský plášť · Zemský povrch · Zemský tieň · Zephyrosaurus · Zeta (rieka)
zh.
Zhejiangosaurus · Zhongyuansaurus · Zhuchengceratops · Zhuchengtyrannus
zi.
Zillertalské Alpy · Zima · Zimina · Zirkón · Zitácuaro-Valle de Bravo · Zittauer Gebirge · Zizhongosaurus
zl.
Zlaté jezero · Zlato (minerál) · Zlá diera · Zlepenec · Zliechovská jednotka · Zlom (geológia)
zo.
Zodpovedná ťažba · Zolná (prítok Slatiny) · Zosuv svahu · Zoznam flyšových pohorí na Slovensku · Zoznam hornín · Zoznam jaskýň a priepastí v Slovenskom krase · Zoznam jazier Írska · Zoznam jazier na Slovensku · Zoznam jazier v Írsku · Zoznam jazier v Kazachstane · Zoznam jazier v Nemecku · Zoznam jazier v Nórsku · Zoznam jazier v Poľsku · Zoznam jazier v Rakúsku · Zoznam jazier v Rusku · Zoznam jazier v Taliansku · Zoznam jazier vo Fínsku · Zoznam jazier vo Francúzsku · Zoznam jazier vo Švédsku · Zoznam kryštalografických oddelení · Zoznam minerálov · Zoznam minerálov A · Zoznam minerálov B · Zoznam minerálov C · Zoznam minerálov D · Zoznam minerálov E · Zoznam minerálov F · Zoznam minerálov G · Zoznam minerálov H · Zoznam minerálov CH · Zoznam minerálov I · Zoznam minerálov J · Zoznam minerálov K · Zoznam minerálov L · Zoznam minerálov M · Zoznam minerálov N · Zoznam minerálov O · Zoznam minerálov P · Zoznam minerálov Q · Zoznam minerálov R · Zoznam minerálov S · Zoznam minerálov T · Zoznam minerálov U · Zoznam minerálov V · Zoznam minerálov W · Zoznam minerálov X · Zoznam minerálov Y · Zoznam minerálov Z · Zoznam najdlhších jaskýň · Zoznam najväčších jazier v Japonsku · Zoznam najväčších jazier vo Švajčiarsku · Zoznam nív na Slovensku · Zoznam pohorí na Slovensku · Zoznam pohorí v Bulharsku · Zoznam pterosaurov · Zoznam riek Írska · Zoznam riek na Slovensku · Zoznam riek v Česku · Zoznam sopiek · Zoznam sopiek Afriky a Červeného mora · Zoznam sopiek Aljašky · Zoznam sopiek Antarktídy · Zoznam sopiek Atlantického oceánu · Zoznam sopiek Austrálie a Melanézie · Zoznam sopiek Filípín a juhovýchodnej Ázie · Zoznam sopiek Havajských ostrovov a Tichého oceánu · Zoznam sopiek Indonézie · Zoznam sopiek Islandu a Severného ľadového oceánu · Zoznam sopiek Japonska, Taiwanu a Mariánskych ostrovov · Zoznam sopiek Južnej Ameriky · Zoznam sopiek Kamčatky a severnej Ázie · Zoznam sopiek Kanady a západu USA · Zoznam sopiek Karibiku · Zoznam sopiek Kurilských ostrovov · Zoznam sopiek Mexika a Strednej Ameriky · Zoznam sopiek Nového Zélandu a Fidži · Zoznam sopiek strednej Ázie a Indického oceánu · Zoznam sopiek Stredomoria a západnej Ázie · Zoznam tektonických platní · Zoznam zlomových a vulkanotektonických štruktúr na Slovensku
zr.
Zrážkomer · Zrážková voda · Zrážkový tieň
zu.
Zuniceratops · Zunyit · Zupaysaurus
zú.
Zújar
zü.
Zürišské jazero
zv.
Zvariak (kameň) · Zvetrávanie · Zvonivá jama

</doc>
<doc id="113871" title="Mila Haugová" url="https://sk.wikipedia.org/wiki?curid=113871">
Mila Haugová

Mila Haugová (pseudonym Mila Srnková) (*14. jún 1942, Budapešť, Maďarsko) je slovenská poetka a prekladateľka.
Životopis.
Vyštudovala Vysokú školu poľnohospodársku v Nitre a pracovala ako agronómka, neskôr ako učiteľka. V roku 1972 sa presťahovala do Bratislavy, v rokoch 1986 – 1996 pracovala ako redaktorka v časopise Romboid. V súčasnosti žije v Bratislave.
Tvorba.
Prvé diela začala uverejňovať v roku 1976 v časopise Nové slovo, knižne debutovala v roku 1980 zbierkou básní "Hrdzavá hlina". Vo svojich dielach zachytáva každodenné udalosti, tragické okamihy blízkych, partnerské vzťahy, ich krehkosť a prípadný rozpad. Časť jej tvorby je ovplyvnená maľbami jej životného druha Petra Ondreičku. Stala sa poetkou kultivovaného tvaru, zameriavala sa na jednoznačne ženskú poéziu plnú vyjadrovania citov i za cenu, že sa tým stupňuje zraniteľnosť a krehkosť človeka.
Okrem vlastnej tvorby sa tiež venuje prekladom, z ktorých vynikajúcim dielom je výber krátkych básní "Neskoro je, neodchádzaj" zo starojaponskej zbierky Man'jóšú preložený v spolupráci s Fumiko Kuwahara roku 1984.
Dielo.
Preklady
Memoáre

</doc>
<doc id="113920" title="Štartovací komplex 6 na Cape Canaveral Space Force Station" url="https://sk.wikipedia.org/wiki?curid=113920">
Štartovací komplex 6 na Cape Canaveral Space Force Station

Štartovací komplex 6 (; skratka: "LC-6") bolo jedno zo štartovacích miest na Základni vzdušných síl Cape Canaveral na Floride. Z rampy komplexu štartovali rôzne verzie rakiet Redstone a Jupiter.
Celkovo sa na komplexe uskutočnilo 43 štartov, 39 rakety Redstone a 4 rakety Jupiter. Prvý štart sa uskutočnil 20. apríla 1955 a posledný 27. júna 1961.
Z komplexov 5 a 6 sa 31. januára 1964 stalo múzeum, v ktorom je môžné vidieť originálne zariadenia použité pri letoch programu Mercury. Výlety do múzea organizuje Návštevnícke centrum Kennedyho vesmírneho strediska. 

</doc>
<doc id="113975" title="Jozef Mihalkovič" url="https://sk.wikipedia.org/wiki?curid=113975">
Jozef Mihalkovič

Jozef Mihalkovič (* 30. január 1935, Veľké Kostoľany) je slovenský básnik a prekladateľ.
Životopis.
Narodil sa v rodine obchodníka a vzdelanie získaval v Trnave, v Bratislave a v Pardubiciach, kde v rokoch 1953 – 1959 študoval na vysokej škole chémiu. Pracoval v cementárni v Stupave, neskôr toto povolanie zanechal, aby sa mohol venovať literárnej práci. V rokoch 1964 – 1965 bol riaditeľom Múzea Ľudovíta Štúra v Modre, v rokoch 1966 – 1967 bol redaktorom vo vydavateľstve Slovenský spisovateľ, v rokoch 1968 – 1973 pracoval v česko-slovenskom rozhlase v Bratislave, v rokoch 1973 – 1977 pracoval v redakcii časopisu Revue svetovej literatúry, v rokoch 1977 – 1978 bol redaktorom časopisu Romboid a od roku 1981 pôsobil opäť vo vydavateľstve Slovenský spisovateľ. V 90. rokoch 20. storočia pracoval v Národnom literárnom centre.
Tvorba.
Prvé diela začal publikovať v časopisoch Mladá tvorba a Kultúrny život, knižne debutoval v roku 1962 zbierkou básní "Ľútosť". Vo svojich dielach sa zameriava na vecnosť a konkrétnosť vecí, ktoré vytvárajú jeho životný pocit, názor a skúsenosti. Do básní vkladá mnoho autobiografických prvkov, venuje sa opisom rodného kraja, rodiny, svojho pracovného prostredia. Okrem vlastnej tvorby sa tiež venoval prekladom z francúzskej a anglickej literatúry, najmä poézie.

</doc>
<doc id="114009" title="Dawn (sonda)" url="https://sk.wikipedia.org/wiki?curid=114009">
Dawn (sonda)

Dawn (z angl. "úsvit") bola misia NASA k najväčším objektom hlavného pásu, planétke 4 Vesta a trpaslíčej planéte 1 Ceres. Odštartovala 27. septembra 2007 a na obežnú dráhu prvého zo svojich cieľov bola navedená svojimi iónovými motormi v septembri 2011. O rok neskôr by sa od Vesty vypravila na druhú časť svojej cesty a v januári 2015 by dorazila na obežnú dráhu planéty Ceres. Počas svojich orbitálnych misií zhromažďovala dáta charakterizujúce obe telesá (snímky povrchu, merania gravitačného poľa, spektrometria hornín) a prispela tak k poznanie tejto významnej oblasti slnečnej sústavy, ktorá dodnes uchováva stopy vzniku nášho planetárneho systému. Sonda fungovala až do vyčerpania pohonných hmôt, ku ktorému došlo 31. októbra 2018 na obežnej dráhe okolo Ceres. 
Priebeh misie.
Misia bola oficiálne potvrdená NASA v decembri 2001 a práce na príprave sondy začali hneď po schválení. Už ale dva roky potom bol projekt po prvýkrát zrušený – toto rozhodnutie bolo zmenené vo februári 2004 a práce pokračovali. V októbri 2005 boli však znovu pozastavené a v marci 2006 bola vedením NASA celá misia opäť zrušená. Po hlasitých protestoch vedeckej komunity a tlaku medzinárodných partnerov (nemecká DLR a Ústav Maxa Plancka dodali snímkovaciu kameru a talianska ASI mapovací spektrometer) bolo rozhodnutie preskúmané a opäť zmenené. Sonda napokon odštartovala 27. septembra 2007 o 11:34 UTC pomocou nosnej rakety Delta II.
Vďaka iónovému motoru sonda postupne približovala svoju dráhu k planétke Vesta. 17. februára 2009 uskutočnila kvôli gravitačnému manévru prelet okolo planéty Mars vo vzdialenosti 549 km. 16. júla 2011 Dawn úspešne prešla na obežnú dráhu okolo Vesty a spustila jej detailný prieskum. Svoju dráhu Dawn postupne znižovala až na vzdialenosť 210 km nad povrchom. Obežnú dráhu Vesty opustila sonda Dawn 5. septembra 2012 a zamierila k Ceresu. Na jeho dráhu sa úspešne usadila 6. marca 2015, pričom jeho prieskum spočiatku spustila na orbite o výške 13 500 km a v júni znížila dráhu na výšku 4 400 km.
1. novembra 2018 NASA vydala stanovisko o prerušení komunikácie so sondou a ukončení misie. Dôvodom je, že sonde došlo palivo (hydrazín). Sonda tak nemôže meniť polohu aby si dobila energiu a natočila satelity na komunikáciu so Zemou.

</doc>
<doc id="114015" title="Baarle-Hertog" url="https://sk.wikipedia.org/wiki?curid=114015">
Baarle-Hertog

Baarle-Hertog je kuriózny pozostatok feudálnej roztrieštenosti západnej Európy. Na území holandskej obce Baarle-Nassau sa nachádza 22 belgických enkláv a celkovo 5 732 rozličných parciel, ktoré spoločne vytvárajú mesto Baarle-Hertog. Najväčšou enklávou je Zondereigen a leží severne od belgického mesta Merksplas. Situácia je o to komplikovanejšia, že aj na území niektorých belgických enkláv existujú ďalšie holandské enklávy. Štátne hranice často prechádzajú aj jednotlivými budovami a záhradami, ktoré sa tak nachádzajú v dvoch rôznych štátoch. Baarle-Hertog je v súčasnosti administratívnou súčasťou arrondissementu Turnhout v rámci belgickej provincie Antverpy a regiónu Flámsko. Celková rozloha predstavuje 7,48 km² a k 1. 1. 2005 tu žilo 2 276 obyvateľov.
História.
História územia je previazaná s históriu Baarle-Nassau. Tento neobvyklý stav siaha až do stredoveku. V roku 1203 prenajal brabantský vojvoda Hendrich I. majiteľovi bredského panstva Godfridovi časť neobývaných pozemkov v oblasti Baarle, zatiaľ čo sám si ponechal obývané územie. Neskôr sa vojvoda vlastníckych práv úplne zriekol a došlo k definitívnemu rozdeleniu pozemkov medzi šľachticov z Bredy (resp. ich suzerénov z Nassau) a brabantských vojvodov. Münsterskou dohodou zo 17. 6. 1648 bolo pripojené Baarle-Nassau k Spojeným holandským provinciám, pretože patrilo k bredskému barónstvu, ktoré bolo súčasťou tohto štátneho útvaru. Územie Baarle-Hertog, nakoľko v tom období spadalo pod barónstvo Turnhout v Brabantsku, sa stalo súčasťou južného Nizozemska (dnešné Belgicko). Ani francúzska okupácia, neskoršie vytvorenie Spojeného holandského kráľovstva v roku 1815, či odtrhnutie Belgicka v roku 1830, nezmenili roztrieštenosť teritória. Pretože sa ani v roku 1843 pri stanovovaní holandsko-belgickej hranice Maastrichtskou zmluvou sa obe krajiny nedohodli na priebehu hranice v týchto miestach, preto sa rozhodlo ponechať dovtedajší stav. V roku 1922 potvrdil existenciu belgických enkláv v Holandsku aj Medzinárodný súdny dvor. V roku 1997 sa dohodlo, že od 1. 1. 1998 bude existovať spoločná rada enkláv pri zachovaní terajšieho priebehu štátnej hranice. 
Súčasný stav.
Život v tak extrémne situovanej obci, akou Baarle-Hertog nepochybne je, prináša so sebou viaceré problémy, ale zároveň aj nezvyčajné výhody. Majitelia domov platia dane v tej krajine, v ktorej sa nachádzajú vchodové dvere. Nakoľko výška daní v Holandsku a v Belgicku je odlišná, nezriedka sa stáva, že majitelia domu jednoducho presunú vchodové dvere. V roku 1995 bolo ukončené novodobé premeranie hraníc, čo spôsobilo, že v niekoľkých prípadoch malo dôjsť k presunom domov z jednej krajiny do druhej, s čím však majitelia nesúhlasili. Preto jednoducho premiestnili vchod do domu. Podobne je niekedy možné nakupovať na jednej ulici v dvoch odlišných daňových systémoch. S príchodom Európskej únie sa niektoré rozdiely stratili. Tabuľky s popisným číslom domov sú navzájom odlíšené: okrem príslušných národných farieb sú tie belgické oválne, kým holandské obdĺžnikové. Ďalšou kuriozitou je posielanie listov z belgickej časti do holandskej. Oficiálne, ak je list posielaný z Baarle-Hertog, smeruje cez Turnhout do Bruselu, odtiaľ letecky do Amsterdamu, potom pokračuje cez Tilburg do Baarle-Nassau. Ak však bol list vhodený do schránky na vedľajšej ulici, vtedy vôbec neopustí územie Baarle.
Obyvateľstvo.
Obec má približne 2 504 obyvateľov (2010).

</doc>
<doc id="114126" title="Jozef Turanec" url="https://sk.wikipedia.org/wiki?curid=114126">
Jozef Turanec

Jozef Turanec (* 7. marec 1892, Sučany† 9. marec 1957, väznica Leopoldov) bol generál slovenskej armády počas druhej svetovej vojny. Pôvodne železničný úradník. 
Život.
Jeho otec bol Juraj Turanec (kováč) a matka Helena rod. Seemannová. Navštevoval gymnázium v Ružomberku, absolvoval 8 semestrov na Právnickej fakulte v Bratislave. V roku 1919 vstúpil do Československej armády a nasledujúci rok skončil vojenskú vysokú školu. Účastník 1. svetovej vojny. Od 1920 dôstojník z povolania na viacerých miestach Slovenska, 1928 spravodajský dôstojník 10. pešej divízie v Banskej Bystrici. Po vzniku Slovenského štátu prorežimne orientovaný príslušník slovenskej armády, vystupoval proti SNP. Od roku 1939 dôstojníkom armády vojnovej Slovenskej republiky. Velil najprv divízii v Ružomberku, Bratislave a Trenčíne. Neskôr nastúpil do funkcie vojenského poradcu brannej výchovy Hlavného vojenského veliteľstva.
Od 1. augusta do 27. novembra 1941 velil Rýchlej divízii nasadenej v ZSSR. Vďaka úspechom na fronte a svojim vojenským kvalitám bol vyznamenaný a povýšený na generála. V predvečer vypuknutia povstania na Slovensku bol ako oddaný prívrženec Tisovej vlády a Nacistického Nemecka poverený velením slovenskej armády a protipartizánskou činnosťou. 29. augusta 1944 priletel z Trenčianskych Biskupíc na letisko Tri Duby (dnes letisko Sliač), kde bol na Golianov rozkaz zatknutý a odovzdaný partizánom. Tí ho spolu s Ferdinandom Čatlošom letecky transportovali do ZSSR. Roku 1947 bol vrátený do Česko-Slovenska a Národným súdom odsúdený na trest smrti. Výrok súdu však bol onedlho pozmenený na 30 rokov väzenia. Jozef Turanec zomrel v leopoldovskej väznici vo výkone trestu 9. marca 1957 vo veku 65 rokov.

</doc>
<doc id="114129" title="Berg (Bruck an der Leitha)" url="https://sk.wikipedia.org/wiki?curid=114129">
Berg (Bruck an der Leitha)

Berg () je obec v Dolnom Rakúsku v okrese Bruck an der Leitha. Má katastrálnu výmeru a žije tu obyvateľov ().
Obec sa nachádza v bezprostrednej blízkosti bratislavskej mestskej časti Petržalka a nachádzal sa tu aj hraničný prechod so Slovenskom. Najbližšie rakúske obce sú Kittsee na juhu a Wolfsthal na severe. Prvá zmienka o obci pochádza z roku 862, kedy sa spomína ako „Pagus ad Pergo“. V súčasnosti je obľúbeným cieľom cyklistov, obcou prechádza viacero značených cyklistických chodníkov.
Do roku 1996 tvorila s obcou Wolfsthal jednu obec Wolfsthal-Berg.
Demografia.
Podľa sčítania obyvateľov v roku 2001 v obci žilo 93,6 % Rakúšanov a 6,4 % iných národností. Majoritným rodným jazykom bola nemčina (94,4 %) nasledovaná chorvátskym jazykom (0,9 %), tureckým jazykom (0,6 %) a ostatným jazykmi (4,1 %). Podľa vierovyznania sa väčšina obyvateľov (84,1 %) hlásila k rímskokatolíckemu vierovyznaniu, 3,1 % boli evanjelici a. v., 3,1 % obyvateľov sa hlásilo k islamu a 7,6 % obyvateľov bolo bez vyznania.
Podľa štátneho občianstva malo 93,4 % obyvateľov rakúske štátne občianstvo, 2,4 % slovenské štátne občianstvo, 1,5 % macedónske občianstvo a 2,7 % iné štátne občianstvo.

</doc>
<doc id="114134" title="Ho Či Min" url="https://sk.wikipedia.org/wiki?curid=114134">
Ho Či Min

Ho Či Min vlastným menom "Nguyễn Tất Thành" (*19. máj 1890 Hoàng Trù, Francúzska Indočína – † 2. september 1969 Hanoj, VDR) bol vietnamský revolucionár a štátnik, v rokoch 1946 – 1955 predseda vlády, od roku 1955 do svojej smrti prezident Vietnamskej demokratickej republiky (severného Vietnamu).
Jeho skutočné meno bolo Nguyễn Sinh Cung. Ale bol tiež známy pod menami Nguyễn Tất Thành, Lý Thụy, Hồ Quang. V čase, keď viedol VDR bol známy aj ako Bác Hồ („Strýko Ho“). Meno Hồ Chí Minh znamená „ten, kto osvetľuje cestu“. Stal sa známy ako priaznivec odbojového hnutia Viet Minh v roku 1941. Jeho moc stúpala spolu s nadobudnutím kontroly nad časťami Vietnamu v 50. rokoch.
Život.
Ho Či Min sa narodil v roku 1890 ako Nguyễn Sinh Cung v dedine Hoàng Trù vo Francúzskej Indočíne. Od roku 1895 vyrastal v dedine Kim Liên, v kraji Nam Đàn v provincii Nghệ An. Mal troch súrodencov, sestru Bạch Liên (alebo tiež Nguyễn Thị Thanh), ktorá bola úradníčkou vo Francúzskej armáde, brata Nguyễn Sinh Khiêma (alebo tiež Nguyễn Tất Đạta), ktorý bol liečiteľom, a napokon i druhého brata Nguyễn Sinh Nhuậna, ktorý však zomrel ešte v mladosti. Podľa konfuciánskych tradícií, vo svojich 10 rokoch zmenil meno podľa priania otca na Nguyễn Tất Thành.
Neskôr sa učil na lýceu v meste Hue. Štúdiá však zanechal a odcestoval do Francúzska parníkom, na ktorom pomáhal ako pomocná pracovná sila v kuchyni. Došiel do Marseille, kde sa mu nepodarilo dostať na koloniálnu akadémiu a tak ďalej pracoval na rôznych miestach ako čašník, či retušér filmov. Veľa času strávil čítaním kníh a novín po knižniciach. Medzi rokmi 1913 a 1919 cestoval a pracoval na rôznych miestach na lodiach i na pevnine v USA a Spojenom kráľovstve. Neskôr sa vrátil do Francúzska a medzi rokmi 1919 – 1923 sa stal prívržencom komunistickej ideológie. Spísal petíciu za osamostatnenie Indočíny, ktorú predostrel viacerým významným osobnostiam svetovej politiky, napr. počas mierových rokovaní po skončení prvej svetovej vojny vo Versailles, no bol odmietnutý.
V roku 1923 sa odsťahoval do Kantonu v Číne, kde sa venoval výučbe komunistických kádrov. Neskôr odišiel do Hongkongu ako predstaviteľ komunistickej Internacionály. V júni 1931 bol zatknutý a dva roky väznený britskými úradmi. Následne odišiel do ZSSR, kde sa niekoľko rokov liečil z tuberkulózy. V roku 1938 sa vrátil do Číny a slúžil ako poradca komunistických ozbrojených síl.
V roku 1941 sa vrátil do vlasti a pričinil sa o organizáciu Viet Minhu, partizánskej organizácie bojujúcej proti Vichistickej i japonskej nadvláde. Organizácia úzko spolupracovala s OSS, neskôr bol zajatý Čankajškovými vojskami a do roku 1943 bol väznený. Po prepustení sa vrátil do Vietnamu a dlho sa zotavoval z malárie a dyzentérie za pomoci lekárov OSS. V roku 1945 v boji o moc vo Viet Minhu sa rozpútalo prenasledovanie antikomunistov ako aj nepriateľov v strane. 20. septembra 1945 bol Ho Či Min vyhlásený Viet Minhom za prezidenta Vietnamu.
Napriek povojnovým dohodám medzi Vietnamcami a Francúzmi parížska vláda začala opätovne okupovať Vietnam, čiastočne k tomu dokonca využívala Japoncov, ktorí sa na území Indočíny vzdali Spojencom. V novembri 1946 medzi Viet Minhom a Francúzskou koloniálnou správou krajiny opäť prepukli boje. V roku 1954 sa podarilo Viet Minhu dobyť základňu Cudzineckej légie v Dien Bien Phu, na následnej konferencii v Ženeve sa Francúzi zaviazali stiahnuť svoje sily z krajiny. V severnej časti Vietnamu vznikla Vietnamská demokratická republika. V následných voľbách na severe krajiny bol Ho Či Min zvolený za prezidenta. V južnej časti krajiny ovládanej francúzskou bábkou Bao Daiom voľby neprebehli. Krajine diktátorským spôsobom vládol Ngo Dinh Diem. Snahy o zjednotenie krajiny násilím živené Ho Či Minom viedli k rozsiahlej vojne s účasťou USA. Ho Či Min odmietal prerušiť ofenzívnu činnosť proti Južnému Vietnamu aj napriek ťažkým stratám, ktoré jeho krajina utrpela.
17. júla 1957 pricestoval Ho Či Min do Česko-Slovenska a navštívil okrem iného aj obec Horné Saliby na južnom Slovensku.
Ho Či Min zomrel 2. septembra 1969 v Hanoji. Severovietnamské sily viedli boj proti Juhu až do jeho porážky roku 1975 a zjednotenia krajiny v roku 1976. Ho Či Minovym nástupcom sa stal Tôn Đức Thắng.

</doc>
<doc id="114139" title="Viedenské Nové Mesto" url="https://sk.wikipedia.org/wiki?curid=114139">
Viedenské Nové Mesto

Viedenské Nové Mesto (, , , ) je štatutárne mesto v Rakúsku nachádzajúce sa južne od Viedne v spolkovom štáte Dolné Rakúsko. Je to štatutárne mesto a sídlo okresu Wiener Neustadt-Land. Katastrálna výmera mesta je km² a žije tu približne 40-tisíc obyvateľov.
Pamiatky.
Stavba sa začala realizovať v roku 1207, chrám bol dokončený v roku 1241 ako mestský kostol. V 2. polovici 15. storočia získal na význame, pretože sa stal rezidenčným chrámom cisára Svätej ríše rímskej Fridricha III. Z tejto doby pochádza aj rozsiahla reprezentatívna prestavba chrámu v neskorogotickom slohu. V roku 1469 sa dokonca na podnet cisára stal katedrálou – teda biskupským sídlom. Biskupi z Wiener Neustadtu zastávali postavenie jedných z najvýznamnejších prelátov Rakúska, napríklad biskup kardinál Peter Engelprecht sa stal hlavým vychovávateľom cisára Maximiliána I., alebo povestne známy kardinál Melchior Klesl, ktorý v rokoch 1617 – 1629 vykonával úrad štátneho kancelára habsburskej monarchie a zároveň vstúpil do dejín ako jedna z hlavných postáv protireformácie.
Z podnetu cisára Jozefa II., ktorý nebol cirkevným hodnostárom príliš naklonený, bolo mocné neustadtské biskupstvo v roku 1784 zrušené, a v omnoho biednejšom stave presunuté do Sankt Pöltenu. Dóm teda stratil štatút katedrály, ale neskorší panovníci, najmä František Jozef I. venoval výzdobe a obnove dómu nemalé finančné prostriedky. Po druhej svetovej vojne sa chrám ocitol v dezolátnom stave, ale rekonštrukcia z roku 1978 mu prinavrátila bývalú krásu. V roku 1989 sa stal sídlom Rakúskeho vojenského arcibiskupstva. Dóm je zasvätený sv. Hubertovi.
Kloster (kláštor) založil v roku 1199 vojvoda Leopold VI. ako kláštor cisterciánov, ktorý sa venovali najmä písmu a literatúre. Kláštor sa čoskoro preslávil ako významné pútnické miesto a zároveň sídlo umení. V roku 1467 tu bola pochovaná cisárovná Eleonóra Portugalská považovaná za pramatku slávy Habsburského rodu. Od Triedentského koncilu sa stal sídlom rádu jezuitov, ktorý kláštor, spolu s priľahlým kostolom, obnovili a Skrášlili barokvým vzhľadom. V roku 1793 v Neuklosterkirche malo svetovú premiéru známe Mozartovo Rekviem. Novokláštorný kostol (Neuklosterkirche) je vzorom typického barokového umenia, chrám pôsobí mimoriadne majestátne. Kláštor dodnes slúži ako tradičné kláštorné sídlo františkánov (ktorý sem prišli po vyhnaní jezuitov).

</doc>
<doc id="114153" title="Jozef Cincík (maliar)" url="https://sk.wikipedia.org/wiki?curid=114153">
Jozef Cincík (maliar)

Jozef G. Cincík (* 8. marec 1909 Clopodia, Rumunsko – † 28. január 1992 Mahoning Township, Pensylvánia, USA) bol slovenský maliar, sochár, grafik, scénograf a historik umenia.
Život.
Jeho rodičia pochádzali z Turca, ale v roku 1908 na na istý čas presťahovali do rumunského Sedmohradska, kde sa Jozef Cincík narodil. Jeho otcom bol Gabriel Cincík, učiteľ a organista, matkou Jolana, rodená Lenkeyová. Jozef Cincík mal mladšieho brata Ferdinanda. Rodina sa v roku 1914 vrátila späť na Slovensko, do Kláštora pod Znievom. V roku 1915 sa presťahovali do Trnavy, ale už v roku 1916 sa vrátili späť do Kláštora. Ti vyštudoval základnú školu, gymnázium navštevoval v Lučenci. Potom študoval na Právnickej fakulte Karlovej univerzity v Prahe (1928 - 1932), neskôr (1932 - 1936) aj archeológiu a dejiny umenia na Filozofickej fakulte Univerzity Komenského v Bratislave. V roku 1938 úspešne obhájil svoju dizertáciu s názvom: "Barokové fresky západného Slovenska v XVII. a XVIII. storočí", ktorá vyšla v tom istom roku aj knižne. V apríli 1945 bol dekrétom prezidenta republiky menovaný za riadneho profesora dejín umenia na Filozofickej fakulte Univerzity Komenského v Bratislave.
Od roku 1933 pôsobil ako tajomník Umeleckého odboru Matice slovenskej a tiež ako riaditeľ "Štátneho pamiatkového úradu pre stredné Slovensko" v Martine. V tomto postavení sa zoznámil s mnohými slovenskými umelcami (najmä maliarmi; jeho blízkym priateľom bol napríklad Martin Benka). Podieľal sa na vytvorení Galérie slovenského výtvarného umenia, otvorenej 25. novembra 1933 v priestoroch novostavby Slovenského národného múzea v Martine. Na prelome rokov 1935 a 1936 sa spolu s Karolom Plickom, Jozefom Cígerom-Hronským a Konštantínom Čulenom zúčastnil osemmesačnej cesty po centrách slovenskej minority v USA. Cincík sa staral najmä o inštalovanie výstav a administratívu spojenú s cestou.
Od polovice 30-tych rokov písal do početných periodík o dejinách staršieho i moderného slovenského umenia, o histórii a archeológii. Bol autorom niekoľkých kunsthistorických monografií a aktívne sa venoval umeleckej tvorbe (najmä maľbe a grafike). Navrhol niekoľko známok počas existencie vojnovej Slovenskej republiky (osemdielnu sériu "slovenské kniežatá") a tiež návrhy na bankovky (v roku 1944). 
V marci 1945 Cincík emigroval s inými predstaviteľmi kultúry vojnovej Slovenskej republiky najprv do Rakúska, potom do Bavorska a v októbri 1945 do Talianska. Od roku 1946 žil a tvoril v Spojených štátoch amerických, učil na St Beda´s College a realizoval sa aj ako výtvarník a grafik (vymaľoval niekoľko kostolov v USA). Vo svojom voľnom čase sa venoval výskumu osudov francúzskeho vojaka a účastníka americkej vojny za nezávislosť USA Jána Ladislava Polereckého. Na konci života pracoval ako katalogizátor verejnej knižnice (Public Library) v Clevelande.
Jeho bratrancom bol menovec Jozef Cincík (fotograf)
Dielo.
Výber z Cincíkovho diela vyšiel pod názvom: "Hľadanie rodného štýlu." [ed. Štefan Baranovič] Martin : Matica slovenská, 2009. 342 s. ISBN 978-80-7090-909-6
Externé odkazy.
[[Kategória:Slovenskí maliari]]
[[Kategória:Slovenskí grafici]]
[[Kategória:Slovenskí sochári]]
[[Kategória:Slovenskí scénografi]]
[[Kategória:Slovenskí historici umenia]]
[[Kategória:Osobnosti na slovenských poštových známkach]]
[[Kategória:Osobnosti Matice slovenskej]]

</doc>
<doc id="114208" title="Bernard Montgomery" url="https://sk.wikipedia.org/wiki?curid=114208">
Bernard Montgomery

Bernard Law Montgomery, 1. vikomt z El Alamejnu (zvaný tiež Monty) (* 17. november 1887 – † 24. marec 1976) bol britský dôstojník, jeden z najvýznamnejších britských veliteľov druhej svetovej vojny. Veliteľ pozemných operácii počas vylodenia v Normandii.
Život.
Detstvo a mladosť.
Bernard Montgomery sa narodil v Kenningtone na juhu Londýna, ako štvrté z deviatich detí anglicko-írskemu Anglikánskemu kňazovi Henrymu Montgomerymu. Jeho rodina pochádzala zo severného Írska, a sám Montgomery sa považoval za Íra. V roku 1889 sa celá rodina presťahovala za otcom, ktorý sa stal biskupom v Tasmánii. Bernard svoje detstvo označil za nešťastné, iste i pre to, že so svojimi rodičmi nevychádzal a bol akousi čiernou ovcou rodiny. Roku 1901 sa Montgomeryovci vrátili späť do Londýna. Bernard tam najprv navštevoval prominentnú súkromnú chlapčenskú školu St. Paul's, neskôr prešiel na Kráľovskú vojenskú akadémiu v Sandhurste. Stadiaľ však bol takmer vylúčený, po tom čo v šarvátke zapálil svojho spolužiaka.
Kariéra v armáde.
Po ukončení školy vstúpil roku 1908 do Kráľovského Warwickshireského pluku. Do roku 1913 táto jednotka slúžila v Indii. Bojoval v prvej svetovej vojne, v priebehu ktorej sa zúčastnil prvej bitky o Ypres, kde bol ranený, ako aj bitky na Somme. Bol vyznamenaný D.S.O. a vojnu ukončil v hodnosti plukovníka. Po vojne slúžil v Írsku, Palestíne a Indii. Medzi tým sa v roku 1927 oženil s vdovou Elizabeth Caverovou. V auguste roku 1928 sa im narodil syn. Ich šťastné manželstvo pokračovalo až do roku 1937. Toho roku na dovolenke v Burnham-on-Sea Elizabeth poranil hmyz. Rana bola infikovaná, čo spôsobilo otravu krvi a Elizabeth musela podstúpiť najprv amputáciu končatiny ale ani to jej nakoniec život nezachránilo. Montgomery sa od smrti svojej manželky vyhýbal ženám, nefajčil ani nepil. 5. augusta 1938 bol povýšený do generálskej hodnosti.
V dobe vypuknutia druhej svetovej vojny velil časti britského expedičného zboru dizlokovaného v Belgicku. 10. mája 1940 jeho 3. divízia postúpila k rieke Dijle, ale následne bola nútená ustúpiť do Dunkerque. Ústupové boje zvládol s veľkou dávkou profesionality, jeho jednotky sa vrátili do Británie s minimálnymi stratami.
V auguste 1942 prevzal velenie britskej 8. armády v severnej Afrike. V nasledujúcich bojoch porazil nemecké sily v bitke pri El Alamejne. Vytlačil nemecké jednotky z Egypta a Líbye až k Tunisku, kde spojil svoje úsilie s americkými jednotkami vylodenými v Alžírsku. Vo februári 1943 sa Montgomeryho sily dostali pod velenie amerického generála Eisenhowera a zúčastnili sa dobytia Tuniska a invázie na Sicíliu a bojov v Taliansku. V roku 1944 bol Montgomery povýšený do hodnosti poľného maršala a velil Spojeneckým silám priebehu vylodenia v Normandii v júni 1944. Viedol operáciu Goodwood, ktorej cieľom bolo dobytie mesta Caen a naviazanie nemeckých jednotiek na skúsenejšie britské a kanadské jednotky, aby prielom vedený operáciou Cobra nebol ohrozený záložnými nemeckými jednotkami. Britské jednotky pri tom stratili 401 tankov a asi 2600 mŕtvych a ranených, ale cieľom bolo zachrániť životy a nie tanky. Od augusta viedol britské jednotky, ktoré oslobodili Holandsko.
V septembri 1944 naplánoval a realizoval riskantnú výsadkovú operáciu Market Garden, pri ktorej sa Spojenci z veľkej časti neúspešne pokúsili obsadiť mosty cez Rýn v Arnheme a Nijmegene. Niekoľko mesiacov po tom jeho jednotky vpadli do severného Nemecka a oslobodili Dánsko. Počas vojny sa často dostával do stretu s inými spojeneckými dôstojníkmi. Mnohí mu vyčítali jeho arogantné jednanie a samoľúbosť. Napriek svojim vojenským kvalitám však mal často problémy pri jednaní s nižšími nadriadenými. To však nebolo žiadnou prekážkou toho že bol v Británii ako aj medzi svojimi vojakmi dosť populárny.
Montgomery stál do februára 1946 na čele britskej okupačnej správy v Nemecku. Potom sa stal náčelníkom generálneho štábu Britského impéria. Toho istého roku mu bol udelený titul 1. vikomt Montgomery z El Alamejnu. V apríli 1951 sa stal zástupcom najvyššieho veliteľa NATO. Do výslužby odišiel 18. septembra 1958.

</doc>
<doc id="114257" title="Gdansk" url="https://sk.wikipedia.org/wiki?curid=114257">
Gdansk

Gdansk (po česky a nesprávne po slovensky: "Gdaňsk"; poľ. "Gdańsk", kašub. "Gduńsk", , lat. "Gedania") je jedno z najstarších a najväčších poľských miest, ležiace v Pomoransku na rieke Visla na brehu Baltského mora v Gdanskom zálive. Prvá zmienka o meste Gdansk je z roku 999. Je metropolou Pomoranského vojvodstva, má rozlohu 262 km² a 459 000 obyvateľov (2006). 
Druhá svetová vojna.
Mesto Gdansk bolo začiatkom 20. storočia pod silným vplyvom Pruska a neskôr Nemecka. Významné prístavné mesto sa po 1. svetovej vojne stalo samostatným mestským štátom, bolo pod správou Spoločnosti národov a v zahraničí ho zastupovalo Poľsko, s ktorým bolo v colnej únii a na jeho území bola aj poľská vojenská základňa v prístave Westerplatte, čo Nacistické Nemecko v roku 1939 využilo ako zámienku na útok proti Poľsku, keďže asi 90% obyvateľstva v tom čase tvorili etnickí Nemci. Útokom na Gdansk a jeho blízke okolie 1. septembra 1939 sa začal konflikt medzi Nemeckom a Poľskom, ktorý vyústil do 2. svetovej vojny.

</doc>
<doc id="114304" title="Lietava (hrad)" url="https://sk.wikipedia.org/wiki?curid=114304">
Lietava (hrad)

Lietava (-normovaný názovy; iný názov: Lietavský hrad; doložené historické názvy "Litova", "Letava", "Lethawa", "Zsolnalitva") sa nachádza 10 km od krajského mesta Žilina v blízkosti vrchu Cibuľník na východnom okraji Súľovských vrchov. Katastrálne leží na hranici medzi obcami Lietava a Lietavská Svinná, v nadmorskej výške 635 m n. m. Svojou mierou zachovania patrí medzi najväčšie (rozloha 1 hektár zastavenej plochy) a najkrajšie zachované zrúcaniny nielen na Slovensku, ale aj v strednej Európe. Zánik goticko-renesančného hradu je datovaný do roku 1753 a zrúcanina bola opustená v lesnom poraste do roku 1999. Vtedy vzniklo Združenie na záchranu Lietavského hradu, ktoré od roku 2003 vykonáva záchranu objektov, formou citlivej stabilizácie, konzervácie a čiastočnej obnovy. Hrad je stále voľne prístupnou zrúcaninou, mimo objektov, ktoré sa aktuálne opravujú. Súčasný vlastník „Združenie na záchranu Lietavského hradu“ prevádzkuje v časti stredného hradu expozíciu venovanú histórii, vlastníkom objektu, ako aj archeologickým nálezom.
Dejiny.
Skalnatý hrebeň na východnom výbežku Súľovskej vrchoviny si v poslednej štvrtine 13. storočia za stavebnú parcelu vybral pravdepodobne niekto z rodu Balašovcov. Na najvyššej časti skaliska postavili štvorpodlažnú vežu štvorcového pôdorysu. Severovýchodne od veže sa tiahla hradba. Pôvodnú dispozíciu doplňoval menší palác. Začiatkom 14. stor. zabral hrad Matúš Čák, ale po jeho smrti (roku 1321) dobyli hrad vojská kráľa Karola Róberta a hrad vrátili Balašovcom. Koncom 14. storočia patril kráľovi Žigmundovi, 1475-1494 Pavlovi Kinižimu, ktorý vykonal na hrade viaceré stavebné úpravy. Opravil opevnenie prvého predhradia a veľkú obytnú vežu, ako aj vstupnú vežovú bránu. Začiatkom 16. storočia hrad získal Mikuláš Kostka, ktorého dcéru Barboru si vzal za manželku František Turzo. Nový majiteľ opevnil ďalšie druhé predhradie a opravil existujúce budovy, z nich viaceré ukončil oblúčikovou atikou podľa nového výtvarného smeru - renesancie. Z roku 1530 pochádza správa, že na hrade sa zdržiavala početná posádka - 285 žoldnierov, ktorí si sami vyrábali aj pušný prach. V roku 1604 sa počet vojakov zmenšil na 12. Po smrti Imricha Thurzu (1621) sa tunajšie panstvo rozdelilo medzi dedičov, ktorí nejaký čas hrad spoločne udržiavali. V roku 1641 v dôsledku majetkových sporov stratili o areál záujem; hrad v prvej polovici 17. storočia patril komposesorátu. Opis hradu z 1698 uvádza, že nie je obývaný a nachádza sa tu len archív; 1760-1770 archív previezli na Oravský hrad. Lietavský hrad sa už potom nevyužíval a neudržiaval, a tak postupne chátral. V rokoch 1870-73 tunajšie majetky kúpil barón Popper.
Exteriér.
Jadro hradu tvorila veľká hranolová veža, situovaná čelom k šiji prístupového hrebeňa. Severne od nej bolo opevnené nádvorie horného hradu s palácom a ďalšími objektmi. Hradné opevnenie sledovalo členitý tvar terénu. Na jeho východnej strane umiestnili gotickú kaplnku. Jadro hradu obklopuje prvé veľké predhradie na S a Z. Prístupné bolo hranolovou vstupnou vežou s bránou. Na JV od nej stojí veľká obytná budova s oblým nárožím s kamenným rámovaním a reliéfom erbu. Na severozápadnom nároží postavili veľkú okrúhlu baštu a na SV valcovitú vežu. Na tomto nádvorí sa nachádzali obytné a hospodárske budovy. Druhé predhradie chránilo areál od S a Z. Prístupné bolo ďalšou veľkou hranolovou vežou s padacím mostom; jeho bezpečnosť zvyšovala i priekopa. Predhradie spevňovala polygonálna bašta (SZ) a oblá veža (SV). 
Súčasný stav.
Hrad sa pyšne vypína nad krajinou a je z neho nádherný výhľad do okolia. Hradné múry jednotlivých objektov stoja dodnes do značnej výšky. Majú zachované otvory okien, prípadne vstupov a architektonických detailov, kamenné profilované konzoly bývalého arkiera, oblúčikové atiky, delové a kľúčové strieľne, miestami aj časti profilovaných ostení. V priestoroch bývalej kaplnky sa zachovali nábehy kamenných gotických rebier a na niektorých múroch zvyšky omietok. Súčasný vlastník - občianske združenie, ktoré v roku 2008 získalo hrad do vlastníctva, rieši jeho citlivú obnovu a konzerváciu tak, aby sa hrad dal využívať ako turistická atrakcia.
V roku 2009 bol objekt hradu zapísaný do zoznamu najohrozenejších pamiatok sveta na rok 2010, ktorý vydáva americký Svetový pamiatkový fond (WMF). 

</doc>
<doc id="114339" title="Severná slovinčina" url="https://sk.wikipedia.org/wiki?curid=114339">
Severná slovinčina

Severoslovanská slovinčina, severná slovinčina alebo pomoranská slovinčina je mŕtvy jazyk/mŕtve nárečie z vetvy lechických západoslovanských jazykov. Rozprávali ňou pomoranskí Slovinci/pomoranské Slovinky. Považuje sa veľmi často za nárečie kašubčiny (severnej kašubčiny), či pomorančiny alebo poľštiny. Vymrel s presunmi obyvateľstva po skončení druhej svetovej vojny.
Slovinci a Slovinky žili v polovici 19. storočia pri Baltskom mori v Pomoransku v niekoľkých dedinách pri Gardne a Łebsku. Štúdiu severnej slovinčiny sa významne venoval ruský vedec Alexand(e)r Fjodorovič Gilferding (Александр Фёдорович Гильфердинг), ktorý do tejto oblasti v roku 1856 podnikol expedíciu a v roku 1862 o Pomoranských Slovincoch napísal významnú knihu. Podľa jeho údajov boli vtedy severoslovinské územia priamo spojené s kašubskými územiami.
Pozor, nemýliť si severoslovanskú slovinčinu s juhoslovanskou slovinčinou!

</doc>
<doc id="114469" title="Heuréka" url="https://sk.wikipedia.org/wiki?curid=114469">
Heuréka

Heuréka! je zvolanie pri náhlom, nečakanom objave, znamená "objavil som to". Pochádza zo starogréčtiny: po grécky ηὕρηκα (Heureka), 1. osoba indikatívu perfekta aktíva od slovesa εὑρίσκω (výslovnosť: heuriskó) = "nachádzam". 
Výrok preslávil grécky učenec Archimedes zo Syrakúz, ktorý podľa Plutarcha utekal nahý po uliciach tohto mesta kričiac „Heureka!“, po tom ako prišiel vo vani na Archimedov zákon. Od tých čias sa používa výkrik na vyjadrenie radostného nadšenia nad vyriešením ťažkej úlohy.

</doc>
<doc id="114509" title="Ježišova modlitba" url="https://sk.wikipedia.org/wiki?curid=114509">
Ježišova modlitba

Ježišova modlitba alebo Modlitba srdca je krátka modlitba určená k ustavičnému opakovaniu, súčasť asketickej duchovnej tradície kresťanského Východu. 
Jej slová nie sú pevne stanovené – v klasickej podobe znie: "Pane Ježišu Kriste, Synu Boží, zmiluj sa nado mnou hriešnym." (Cirkevnoslovansky: Го́споди Іису́се Христѐ Сы́не Бо́жїй поми́луй мѧ грѣшнаго.) Môže byť skrátená na zvolanie "Pane, zmiluj sa" alebo na samotné opakovanie mena Ježiš. Známy je tiež variant obracajúci sa k Bohorodičke: "Presvätá Bohorodička, zachráň nás." (csl.: Presvjataja Bohorodice, spasi nas.)
Ako pomôcka pri modlitbe sa používajú čotky - istý druh modlitebnej šnúry s uzlíkmi (rusky nazývanej "čotki", cirkevnoslovansky "vérvica", grécky "komboskinion"), pripomínajúcej ruženec používaný v západnej tradícii.
O spôsobe modlenia a ovocí tejto modlitby pojednáva zbierka výrokov duchovných učiteľov Filokalia, ako aj známa kniha tzv. Ruského pútnika.
Niektoré modlitebné knihy ponúkajú aj spôsob ako pomocou Ježišovej modlitby nahradiť jednotlivé modlitby denného okruhu časoslova v prípade nemožnosti modliť sa ich ináč. Príklad takého nahradzovania:
Ježišovou modlitbou možno nahradiť aj iné bohoslužby okrem modlitby časoslova:

</doc>
<doc id="114559" title="Jack Kerouac" url="https://sk.wikipedia.org/wiki?curid=114559">
Jack Kerouac

Jack Kerouac celým menom Jean-Louis Kerouac (* 12. marec 1922, Lowell, Massachusetts, USA – † 21. október 1969, St. Petersburg, Florida, USA) bol americký prozaik a básnik francúzsko-kanadského pôvodu a najpopulárnejší člen Beat Generation. Na jednej strane bol žijúcim účastníkom bítnického hnutia a na strane druhej bol veľmi uzavretý, vždy plachý pred následkami priateľstva.
Mladosť.
Rodený Jean-Louis Kerouac (prezývaný Ti-Jean) je potomkom francúzskych Kanaďanov, rodičov žijúcich v Quebecu, pôvodom Bretóncov. "Ti-Jean, n'oublie jamais que tu es breton", opakoval mu od detstva jeho otec Léo Keroack (1889 – 1946).
Otec si zmenil meno na Kerouac, keď sa presťahoval do Spojených štátov. Povolaním tlačiar, bol pokrvne spriaznený s bratom (kňazom) Marie-Victorinom (Joseph Louis Conrad Kirouac), kanadským spisovateľom a botanikom. Jeho matka Gabrielle-Ange Lévesque (1895 – 1972), nazývaná Jackom Kerouacom „Mémère“ bola sesternica z otcovej strany prvého ministra Quebecu v období 1976 – 1985, René Lévesquea. Jackovi rodičia sa zosobášili v októbri 1915.
Kerouacova mladosť predstavovala harmóniu, ktorú už nikdy nenašiel. Jeho rodina žila v Pawtuckeville, franko-kanadskej komunite v massachusettskom Lowelli. Žila tam veľká skupina príbuzných, ktorí sa často stretávali. Jeho rodičia hovorili po francúzsky a francúzština bola i jeho prvým jazykom. Po anglicky začal hovoriť až na obecnej škole a po zvyšok života si často v duchu musel prekladať z jedného jazyka do druhého.
Na strednej škole sa stal pre svoje ľahkoatletické a futbalové výkony uznávanou lowellskou veličinou. Podobne ako v literatúre, i v atletike bol extrémne cieľavedomým samoukom s vlastnou motiváciou.
Kolumbijská univerzita a námorníctvo.
Neskôr sa rozhodol ísť na Kolumbijskú univerzitu v New Yorku. Tam od neho požadovali, aby absolvoval prípravný ročník v škole Horacia Manna a tak v roku 1939 opustil Lowell a ubytoval sa u tety v Brooklyne. I keď na škole prospieval veľmi dobre, cítil sa znevýhodnený voči spolužiakom. Navyše, kultúrny šok, ktorý preňho predstavoval New York, bol obrovský. Opustil intímny kruh rodiny, priateľov zo školy a prostredie robotníckej triedy.
Unáhlený odchod z Kolumbijskej univerzity vyvolal napätie a zvýšil jeho neistotu. Odišiel do New Havenu, kde predtým z času na čas sídlili jeho rodičia a našiel si prácu na benzínovej pumpe. Po krátkom pobyte sa vrátil do Lowellu, kde mu starý priateľ pomohol zohnať miesto športového korešpondenta pre Sun. Viac času než chodením po športových stretnutiach ale strávil čítaním Jamesa Joyca a pokusmi o automatické písanie, a tak po dvoch mesiacoch noviny opustil.
Výrazom jeho netrpezlivosti a zmätku bola prihláška k námorníctvu a zároveň k pobrežnej stráži, aby sa v nasledujúci deň nalodil ako plavčík na obchodnú loď, ktorá išla na námatkovú obchodnú plavbu do Grónska. Loď sa vrátila práve včas, aby mohol pokračovať v štúdiách na Kolumbijskej univerzite. Na konci semestra sa prihlásil k vojenskému námorníctvu. Námornícka disciplína preňho bola neznesiteľná. V júni 1943, krátko po svojich 21.narodeninách bol prepustený z vojska ako paranoidný schizofrenik.
Začiatkom roku 1944 sa vrátil na univerzitu a stretol sa tam s Edie Parker, študentkou z Barnard College. Onedlho s ňou začal žiť a toho roku stretol i Ginsberga a Burroughsa. Netrvalo dlho a všetci sa delili o jeden byt.
Potulky.
Niekoľko rokov sa túlal po USA (Denver, San Francisco a i.) v spoločnosti bohémov, cestoval vo vlastných a odcudzených autách, nevyhýbal sa sexuálnym výstrelkom, braniu drog, filozofoval v duchu zenbudhizmu, ale tiež bol zaujatý jazzom, predovšetkým rytmami bopu. Striedal jedno zamestnanie za druhým, bol brzdárom, česačom bavlny, cestným robotníkom... Na jednej svojej výprave sa stretol s hipsterským hrdinom Nealom Cassadym, ktorý sa stal predlohou pre literárnu postavu Deana Moriartyho v románe "Na ceste".
Tvorba.
Kerouac je autorom štrnástich románov, ktoré písal veľkou rýchlosťou na obrovské role papiera. Jeho „cyklus románov z cesty“ zachytáva newyorskú a sanfranciskú bohému a autorove skúsenosti z ciest po Amerike.
Zdroj.
Archív Kerouacovho diela

</doc>
<doc id="114571" title="Starec a more" url="https://sk.wikipedia.org/wiki?curid=114571">
Starec a more

Starec a more () je posledné významné dielo Ernesta Hemingwaya. Dielo je epickou metaforou o živote. Autor v ňom vytvoril pozoruhodnú alegóriu, kde starec predstavuje človeka, ryba prírodu a žraloci zlo okolo nás. Za toto dielo dostal v roku 1954 Nobelovu cenu.
Téma.
Autor opisuje príbeh starca Santiaga, ktorý celý život chytá ryby. Počas 84 dní nechytí a nakoniec sa mu podarí na 85. deň uloviť veľkú rybu, ktorú mu však cestou späť zožerú žraloky. Prichádza s kostrou, ktorú aj tak všetci ľudia obdivujú.
Idea.
Autor vyzdvihuje človeka, jeho silu a vytrvalosť, cieľavedomosť, lásku k prírode a odhodlanosť bojovať a nevzdávať sa.
Obsah.
Starec Santiago, kubánsky rybár, prvých 40 dní mu pomáhal chlapec Manolin. Kedysi zasvätil Manolina do tajov tohto remesla. Starcovi sa na návnadu chytí veľká ryba, ktorá ho dva dni a dve noci vlečie na mori. Je hladný, zoslabnutý a po ťažkom boji sa mu podarí rybu harpúnovať a pripútať k člnu. Čoskoro sa objaví žralok. Prídu aj ďalšie a zožerú mu mäso z celej ryby. Prvé nájazdy dravých rýb starec odvráti nožom a veslami, keď však pri obrane zničí akékoľvek zbrane, rezignuje a zanechá mäso mŕtvej ryby napospas útočiacim žralokom. V ten istý deň neskoro v noci vpláva na pokraji síl do domovského prístavu, vlečie za loďou len ohlodanú kostru ryby. O vysileného starca sa po návrate stará jediný priateľ, chlapec Manolin. Ten so starcom chodil rybárčiť už skôr a pomohol mu vypraviť sa na posledný lov. Chlapec rybára obdivuje a vytrvalo verí v jeho starobou oslabené schopnosti a skúsenosti.

</doc>
<doc id="114685" title="SlavCon" url="https://sk.wikipedia.org/wiki?curid=114685">
SlavCon

SlavCon je festival fantasy, sci-fi, histórie, mytológie, hier a stretnutie ľudí s týmito záujmami. V trojdňovom programe sa nájdu rôzne prednášky, diskusie a workshopy z týchto oblastí, vystúpenia a súťaže. Organizuje ho OZ Spoločenstvo Tolkiena, Združenie Fantastiky a od roku 2011 aj OZ SciFi Guide.
28. - 30. apríla 2017 sa v Dome Kultúry Dúbravka uskutoční 11. ročník festivalu.
Ročníky.
Do roku 2011 sa pravidelne konal na SPŠD Kvačalova 20 v Bratislave.
V rokoch 2012-2014 sa konal v priestoroch Iuventa, Karlovesská 64, Bratislava.
V rokoch 2015-2016 sa konal v Dome Kultúry Lúky v Bratislave.
Od roku 2017 sa koná v Dome Kultúry Dúbravka, Saratovská 2/A v Bratislave.

</doc>
<doc id="114712" title="Sambo (bojový šport)" url="https://sk.wikipedia.org/wiki?curid=114712">
Sambo (bojový šport)

Sambo alebo zápasenie sambo (po rusky sambo = skratka zo "samozaščita bez oružija", t.j. sebaobrana bez zbrane) je ruský bojový systém (druh zápasenia) využívajúci najjednoduchšie hmaty a údery s vysokou efektívnosťou a systematickým prístupom k súperovi ako takému. Používa jedoduché údery a hmaty-páky podobne ako v džiudžicu s prvkami zápasenia. 
Prvé zmienkach bojových techník vhodných pre výcvik špeciálnych, armádnych a policajných jednotkách ako aj pre sebaobranu.
Combat Sambo je veľmi agresívny systém vytvorený pre prípravu jednotlivca na efektívnu sebaobranu v každej situácii. Cieľom Combat Sambo je "prežiť". Combat Sambo zahŕňa techniky zo športového a bojového samba. Zahŕňa tiež kombináciu Jiu-Jitsu, Aikijitsu, Aikido, Sambo, Judo, Thai-box, zápasenie.

</doc>
<doc id="114763" title="John Wesley" url="https://sk.wikipedia.org/wiki?curid=114763">
John Wesley

John Wesley (* 17. jún 1703, Epworth, Spojené kráľovstvo – † 2. marec 1791, Londýn) bol anglický kresťanský teológ, anglikánsky kňaz a jeden z prvých vodcov metodistického hnutia v 40. rokoch 18. storočia.
Pochádzal z tradične náboženskej rodiny, sám sa po štúdiách na Oxfordskej univerzite stal farárom Anglikánskej cirkvi. Tu však nenašiel uspokojenie a po tom krátkom koketovaní s Českými bratmi založil Metodistickú spoločnosť v Anglicku. Tá sa rýchlo rozšírila do ostatných anglicky hovoriacich krajín. Cirkevné spoločenstvá, vychádzajúce z wesleyánskej tradície dnes združuje Svetová metodistická konferencia.

</doc>
<doc id="114787" title="Anglikánska cirkev (Church of England)" url="https://sk.wikipedia.org/wiki?curid=114787">
Anglikánska cirkev (Church of England)

Anglikánska cirkev (angl. Church of England - doslova "Cirkev Anglicka") je oficiálne uznaná štátna cirkev v Anglicku. Zároveň je „matkou“ a „hlavou“ Anglikánskeho zväzu cirkví.
Vznikla roku 1534 tzv. "Supremačným aktom" ("Act of Supremacy") Henricha VIII., ktorým vyhlásil odtrhnutie cirkvi v Anglicku od spoločenstva so Svätým stolcom a sám sa vyhlásil za hlavu štátnej cirkvi.
Anglikánska cirkev vníma svoju zakotvenosť jak v protestanskej tradícii, s ktorou ju spája neuznanie autority rímskeho pápeža ako hlavy cirkvi, ako aj v katolíckej tradícii, z ktorej si ponechala väčšinu vonkajších znakov, akými sú apoštolská postupnosť, sedem sviatostí, hierarchické usporiadanie, používanie ornátu, kadidla a mnoho ďalšieho.
Vierouka.
Anglikánska cirkev verí v jedného Boha v troch osobách: Otec, Syn a Duch Svätý. Prameň viery je Biblia, Tradícia a rozum. Hlavné zásady obsahuje Apoštolské, Nicejsko-carihradské, Atanaziánske vyznanie, 39 článkov a Kniha Spoločných modlitieb ("Book of Common prayer"). Vysluhujú sedem sviatostí: krst, Eucharistiu, birmovanie, spoveď, kňazstvo, manželstvo a pomazanie chorých. Príjmanie je pod obomi spôsobmi a spoveď ušná aj všeobecná. Nemodlia sa ,k svätým" ale ,so svätými" a v spoločenstve s nimi. 
Aj napriek komplikáciam v 16. storočí ohľadom obradu vysviacky, dnes s určitosťou môžeme povedať že Anglikánska cirkev svätí duchovných v apoštolskej postupnosti. Je tak vďaka tomu že v roku 1931 Anglikánsky zväz cirkví a Utrechtská únia starokatolíckych cirkví (starokatolíkom Utrechtskej únie uznáva svätenia aj Katolícka cirkev) uzavreli plné sviatostné spoločenstvo a starokatolícki biskupi sa na anglikánskych biskupských vysviackách začali podieľať ako spolusvätitelia. 
Štruktúra.
Hlavou Anglikánskej cirkvi je dodnes anglický panovník (v súčasnosti Alžbeta II.). Duchovnou hlavou a metropolitom anglikánskych cirkví je arcibiskup z Canterbury, od roku 2013 tento úrad zastáva Justin Welby, ktorý nahradil Rowana Williamsa. Legislatívnym orgánom je Generálne zhromaždenie, potvrdené parlamentom Spojeného kráľovstva.
V otázkach doktríny, disciplíny, politických názorov a liturgickej praxe sa jednotlivé lokálne spoločenstvá značne odlišujú. Najmarkantnejším deliacim prvkom je členenie na tzv. High Church a Low Church. Zatiaľ čo synonymami "Low Church" sú puritánske, evanjelikálne a charizmatické hnutia anglikanizmu, pojmom "High Church" sa označujú spoločenstvá a smery majúce bližšie ku katolíckej tradícii, ako napríklad anglokatolicizmus či tzv. Oxfordské hnutie, z ktorého vzišli mnohé vynikajúce osobnosti, ako napr. John Henry Newman.

</doc>
<doc id="114810" title="Simeon I. (Bulharsko)" url="https://sk.wikipedia.org/wiki?curid=114810">
Simeon I. (Bulharsko)

Simeon I., zvaný Veľký (iné mená: Symeon, po bulharsky: "Симеон I. Велики"; * 864/865/866† 27. máj 927) bol bulharský knieža, neskôr v rokoch 893927 prvý bulharský cár, jeden z najvýznamnejších panovníkov Prvej bulharskej ríše, za ktorého vlády dosiahol bulharský štát najväčší rozmach a politický význam; dokončil poslovančovanie Bulharov.
Životopis.
Bol tretím synom Borisa I. Jeho súčasníci mu hovorili “Veľký”, pretože skoro dosiahol svoj veľký úspech na známej univerzite v Konštantínopole. Pôvodne sa chcel stať kňazom, ale musel zanechať štúdium teológie a nahradiť na tróne svojho brata Vladimíra, ktorý sa pokúšal obnoviť pohanské zvyky v krajine.
Mal iba 27 rokov, keď v roku 893 nastúpil na bulharský trón. Hlavné ciele vlády Simeona Veľkého boli:
Skôr ako sa dostal na trón urobil dve veci: miesto gréckeho jazyka ustanovil bulharský jazyk ako liturgický jazyk a hlavné mesto preniesol z Plisky do Preslavu.
Vzostup Bulharska.
Byzantskí panovníci podceňovali ambície Bulharov, ktorí chceli nezávisle od Byzantskej ríše ísť svojím vlastným politickým a náboženským smerovaním. V roku 893 premiestnili trh s bulharskými produktmi z Konštantínopolu do Solúna preto, aby mohli od Bulharov vyberať väčšie dane. Bulhari sa vzbúrili a ešte v ten istý rok vyprovokovali prvú bitku, ktorú nakoniec aj vyhrali.
Po nej sa na dve desaťročia cár Simeon už Byzantíncov nezbavil a smelo im vzdoroval, aj napriek tomu, že musel bojovať aj proti starým Maďarom. Druhú porážku, oveľa trpkejšiu, utrpeli Byzantínci v roku 896 pri meste Bulgarofigon v západnej Trácii. Po nej už Byzantská ríša nemala inú možnosť ako prosiť o mier. Trh sa znova premiestnil do Konštantínopolu a Byzantínci museli Bulharom platiť každoročnú daň. Od tejto chvíle narastala nevraživosť medzi Preslavom a Konštantínopolom.
Vražedné pochody boli často uskutočňované z obidvoch táborov. Po sérii niekoľkých vyhratých bitiek sa Simeon odhodlal posunúť južnú Bulharskú hranicu 20 kilometrov severne od Solúna. Takýmto spôsobom chcel vybudovať bulharsko-byzantskú ríšu.
V roku 913 jeho armáda “rozprestrela vlajku” pred bránami Konštantínopolu a byzantský cár bol nútený pustiť Simeona do paláca a darovať mu titul "Cár Bulharska."
Hneď nato sa Byzantínci pokúšali spojiť so Srbmi proti Bulharom. Cár Simeon začal v kritickom momente bojovať – výsledok bola 20. augusta 917 bitka pri rieke Acheloj medzi mestami Anchialo a Mesembria (dnešný Nesebar): "“Mnoho Byzantíncov našlo svoju smrť v rukách svojich nepriateľov.”" čítame v kronike kronikára Scititeza. Víťazstvo Bulharov vo vojne prinútilo Simeona ešte viac si myslieť, že by sa mohol stať pánom Bulharov a Byzantíncova nadšený touto myšlienkou, uskutočnil pochod na územie Byzantskej ríše a doslova zrovnal so zemou pohraničné mestá.
Dokonca sa chcel stať aj panovníkom Byzancie, aby mohol vrátiť podraz srbskému kráľovi z bitky z roku 917. Spojil sa s Arabmi a dohodol sa s ich panovníkom, pápežom a patriarchom. A tak srbský kráľ musel obetovať časť svojho územia Bulharsku.
Výsledok vojen.
Všetky vojny, ktoré viedol cár Simeon Veľký, ukázali Bulharsko ako najsilnejšiu slovanskú veľmoc v Európe. Čo sa týka kultúry, paláce postavené v mestách Preslav a Ochrid nikdy neboli také slávne, ako za čias cára Simeona. Nové paláce, ktoré cár postavil v hlavnom meste, dali nové meno hlavnému mestu a od tejto chvíle sa volalo Veliki Preslav.
Panovník s najvyšším vzdelaním, samotný Simeon, sa stal patrónom umenia a písomnosti. Pod jeho vedením bulharská duchovná tvorba bola najviac ovplyvnená susedným byzantským kultúrnym dedičstvom. Tento rozvoj vošiel do bulharských dejín pod názov „zlatý vek Simeona Veľkého“.
Cárovým koníčkom bola literatúra. Jeho ľudia prekladali najlepšie knihy byzantských teológov, ktoré sa čítali aj v zahraničí – Joana Ekzarcha (kniha Šestodnev, v ktorej autor rozpráva o stvorení sveta) a černorizca Chrabra (kniha O písmenách, filozofická rozprava o slovanských písmenách). 
Starý, chorý a zoslabnutý cár umrel 27. mája roku 927. Na tróne ho vystriedal nie veľmi schopný panovník cár Peter I.

</doc>
<doc id="114883" title="Krym (polostrov)" url="https://sk.wikipedia.org/wiki?curid=114883">
Krym (polostrov)

Krym (, , ), geograficky aj Krymský polostrov je polostrov ležiaci na severnom pobreží Čierneho mora. Po rozpade Sovietskeho zväzu bola jeho veľká časť súčasťou Ukrajiny ako autonómna republika (mesto Sevastopoľ, kde kotví ruská čiernomorská flotila, má zvláštny štatút). Od marca 2014 je Krym de facto súčasťou Ruskej federácie, ale de iure ide o územie, ktoré si nárokuje tak Rusko, ako aj Ukrajina. 
V antike bolo územie označované ako "Tauridský Chersonézos", v stredoveku "Taurida" a dnes sa používa "Krym".
Geografia.
Celková rozloha Krymu je 26 200 km². Na severe je Krym spojený úzkou Perekopskou šijou s kontinentálnou Európou. Hranica prebieha cez oblasť plytkých slaných močiarov označovaných Sivaš, ktoré sú považované za záliv Azovského mora. Od mora ho oddeľuje Arbatská kosa. Západnú a južnú hranicu tvorí Čierne more, ktorého výbežky tvoria Jevpatorijský a Karkinitský záliv. Východnú hranicu Azovské more. Od ázijskej pevniny je oddelený Kerčským prielivom, ktorý od seba oddeľuje Kerčský a Tamanský polostrov (Rusko).
Geomorfologicky sa delí Krym na 3 celky: Rovinný Krym na severe, Krymské vrchy na juhu a samostatný Kerčský polostrov na východe. Rovinný Krym je rovinatá oblasť deliaca sa na Západokrymskú, Východokrymskú, Centrálnu, Tarchankutskú a Severokrymskú rovinu. Blízko pobrežia sa tu nachádza niekoľko plytkých slaných jazier, napr. Sasyksko-Sivašské jazero. Rovinný Krym smerom na juh postupne prechádza do Krymských vrchov. Kerčský polostrov na východe Krymu má ráz pahorkatiny s vyvýšeninami do 
Krymské vrchy sa v dĺžke 100 km tiahnu pozdĺž pobrežia. Sú tvorené celkovo tromi hrebeňmi, v južnom hrebeni sa nachádza najvyšší krymský vrchol "Roman-Koš" ().
Prírodné pomery.
Geológia.
Krymský polostrov a okolité priľahlé oblasti tvorí niekoľko tektonických jednotiek. Na severe sú to v neogéne poklesnuté oblasti Východoeurópskej platformy, vyzdvihnuté časti Skýtskej (epihercýnskej) platformy (Dobrudža), karkinitsko-sivašská panva, indolo-kubáňska panva, alminská depresia, tarchankutský val a Krymské vrchy.
Klíma.
Severná časť polostrova je pokrytá (dnes poľnohospodársky skultivovanou) stepou a lesostepou, menšiu južná časť (1/5 celkovej rozlohy) tvorí úzke subtropické pásmo, vtesnané medzi pobrežím Čierneho mora a Krymskými horami. Počasie je v lete ovplyvňované azorskou tlakovou výšou, v zime sibírskou tlakovou výšou. Prevládajú tu preto severné až severovýchodné vetry. V zime i v lete prinášajú suché kontinentálne vzduchové masy, ktoré zabezpečujú chladné a suché zimy a horúce a suché letá. Zrážky prináša väčšinou na jar severozápadný a v zime juhozápadný vietor.
Obyvateľstvo.
Na Krymskom polostrove žilo v roku 2007 podľa sčítania 2 005 127 obyvateľov. Z toho približne 58% sa hlási k ruskej národnosti, 24% k ukrajinskej a 12% tvoria Krymskí Tatári. Žijú tu tiež Bielorusi (1,4%), Tatári, Arméni, Židia, Poliaci, Moldavci, Pontskí Gréci a iné národnosti.
Mestá.
Najväčšie mesto polostrova je Simferopol, ktoré je zároveň aj hlavným mestom. Ďalšími významnými mestami sú Kerč, Jalta, Jevpatoria, Feodosia. Samostatné postavenie má vojenský prístav Sevastopoľ, v ktorom sídli ruská čiernomorská flotila.
V subtropickom pásme, širokom 8–12 km, sa nachádzajú obľúbené prímorské letoviská a kúpele, súhrnne známe ako "Ruská riviéra". Je tvorená romantickým pobrežím so strmými skalnými útesmi, piesočnými či obliakovými plážami a čistou vodou. Vďaka týmto atraktívnym vlastnostiam Krym už od 60. rokov 19. storočia hojne vyhľadávali vyššie ruské spoločenské vrstvy, vrátane cárskej rodiny. Za sovietskej éry bol Krym miestom rekreácie pre najvyšších straníckych a štátnych funkcionárov, rovnako ako pre robotnícke a pionierske organizácie. Medzi najznámejšie turistické centrá patrili a patrí Jalta, Alupka, Alušta, Artek, Gurzuf a najvýchodnejšie ležiaca Feodosija.

</doc>
<doc id="114886" title="Kapušiansky hrad" url="https://sk.wikipedia.org/wiki?curid=114886">
Kapušiansky hrad

Kapušiansky hrad (-normovaný názov; iné názvy: Kapušany, Maglódsky hrad, Maglovec) je hradná zrúcanina nad obcou Kapušany, nad cestou do Bardejova a je situovaná na skalnom výbežku vrchu Zámčisko.
Dejiny.
Na pomerne strmom kopci, na mieste starého slovanského hradiska, postavili v 13. storočí hrad, ktorý mal chrániť kráľovskú cestu vedúcu z Prešova na sever. Jeho prvým majiteľom bol rod Moglód (FAD 1225  rod veľmoža Maloutha). Po jeho vymretí prešiel do majetku kráľovskej komory a jeho veliteľom sa stal Henrich Tarczay, stúpenec Matúša Čáka. V roku 1312 počas bojov medzi Karolom Róbertom a Matúšom Čákom hrad zničili. Okolo roku 1410 ho dostal Andrej Kappy, ktorý postavil nový opevnený objekt. V súvislosti s tureckým nebezpečenstvom hrad v druhej polovici 16. storočia opevnili a prestavali, aby vyhovoval požiadavkám novej vojenskej techniky. V roku 1685 ho obsadil Imrich Tököli, ale v tom istom roku ho dobylo cisárske vojsko. Začiatkom 18. storočia sa hradu zmocnil Telekessy, veliteľ vojsk Františka II. Rákociho, ktorý hrad v roku 1709 podpálil. V roku 1712 ho provizórne opravili, ale už v roku 1715 ho na základe rozhodnutia snemu zbúrali.
Exteriér.
Hrad má prevažne pravouhlú dispozíciu, pozostávajúcu z horného hradu a z predhradia. Prístupný je zo severu, v miestach, kde sa nachádza brána, ktorú strážila vstupná veža - jej základy sú v teréne ešte viditeľné. Predhradie chránil vysoký kamenný múr, sledujúci tvar terénu. Z jeho vnútornej strany stáli hospodárske budovy. Vlastný hrad sprístupňovala ďalšia brána, orientovaná na SV, zabezpečená deštruovanou hranolovou vežou. Po jej ľavej strane sa v hornom hrade tiahne múr opevnenia, ktorý ohraničuje vlastné nádvorie hradu, odľahčené z vnútornej strany tromi veľkými slepými arkádami. Na najvyššom bode stáli dve veže, obytná a obranná, spojené ďalšími budovami a boli o poschodie vyššie ako ostatné murivá. 
Súčasný stav.
Dodnes stoja do značnej výšky kamenné múry. Na niektorých ešte vidno zvyšky omietok, inde sa čiastočne zachovali kamenné ostenia okien, strieľní, portálov. Dodnes sú v niektorých častiach konzoly, ktoré niesli pavlače alebo drevené stropy, možno identifikovať miesta, kde bol kozub a miestami vidieť aj nábehy klenieb. V hrúbke muriva veže je zachovaný prevet. Na hradobných múroch sú kamenné krakorce, ktoré kedysi niesli trámový strop miestnosti. Na hradbách sú strieľne so širokou špaletou.
Od roku 2012 prebiehajú práce na obnove hradu. Vďaka projektu Záchrana kultúrneho dedičstva tu našli prácu ľudia, ktorí boli doteraz evidovaní ako uchádzači o zamestnanie. V prvom roku to bolo 20 nezamestnaných , v roku 2013 je to 30 pracovníkov. Pre rok 2014 bolo z programu 1.4 - Obnova a konzervácia torzálnej architektúry z pôvodne žiadaných 42 539 Eur schválených 26 400 a prácu na hrade našlo 15 ľudí. V roku 2015 suma predstavovala 28 000 eur a zamestnaných bolo 20 ľudí.
Okolie.
Blízke hrady: 

</doc>
<doc id="115081" title="Nestoriánstvo" url="https://sk.wikipedia.org/wiki?curid=115081">
Nestoriánstvo

Nestoriánstvo alebo nestorianizmus je christologická náuka šírená od r. 428 a pomenovaná podľa konštantínopolského patriarchu Nestoria, († asi 451) ktorá bola odsúdená na Efezskom koncile v roku 431. Prívrženci tejto náuky sa nazývajú nestoriáni. V christologických sporoch 5. storočia stojí nestoriánstvo v opozícii voči monofyzitizmu.
Nestorios a jeho náuka.
Kňaza Nestoria narodeného v Sýrii cisár Theodosius II. povolal, aby sa stal biskupom, patriarchom Carihradu. V jeho katedrále a za jeho prítomnosti kritizoval kňaz menom Anastázius výraz theotokos, ktorý nazýval Máriu „Božou Matkou“. 
Nestorios vyšiel z antiochijskej teologickej školy a popieral, že večný Logos sám je reálnym jediným subjektom i ľudskej skutočnosti v Ježišovi. Subjekt, ktorému možno prisudzovať božské i ľudské, je podľa neho Kristus. V Ježišovi Kristovi je jedna božská a ľudská osoba (t. j. osoba s božskou prirodzenosťou a osoba s ľudskou prirodzenosťou). Na kríži teda zomrela iba ľudská osoba Krista, nie božská. Jeho učenie o „osvedčení“ hovorí, že Ježiš ako človek mohol hrešiť a božské atribúty získal až odmenou za svoje osvedčenie.
Podľa alexandrijského patriarchu Cyrila, Nestorius v skutočnosti iba prísne rozlišoval medzi božskou a ľudskou prirodzenosťou v Kristovi. O jednote týchto dvoch prirodzeností v osobe Krista sa však vyjadroval nejasným spôsobom (napr. používal termín synapheia, „spojenie“, namiesto enosis, „zjednotenie“). Vytýkal mu, že v zásade uznal len ľudstvo Ježiša, že ho chápal len ako človeka, ako význačného proroka. Nestorius tiež odmietal Márii priznať titul Theotokos (Θεοτόκος) – Bohorodička, pretože Mária porodila len človeka Ježiša. Podľa neho sa malo hovoriť skôr o Kristorodičke – Christotokos (Χριστοτόκος).
Nestoriánske cirkvi.
Smerom od patriarchátu v Antiochii sa nestoriánstvo rozšírilo predovšetkým východným smerom, misionári túto náuku doniesli až na východne pobrežie Číny (po roku 635). Táto náuka bola rozšírená hlavne v Sýrii a Perzii. Nestoriánski misionári dorazili aj do Mongolska a pravdepodobne aj do Kórei. Cisár Tchang Wu Cung (840 – 846) však všetky cudzie náboženstvá zakázal, a to vrátane budhizmu a kresťanstva, čo spôsobilo koniec kresťanstva a nestoriánstva v Číne. Marco Polo sa zmieňuje o tom, že ešte v 13. storočí v Číne a Mongolsku existovali malé nestoriánske komunity.
Nestoriánsku cirkev, ako starobylú cirkev Perzie, dnes reprezentujú komunity v Iraku, Iráne, Libanone, Sýrii, USA, V Malabare a Indii, s asi 500 000 členmi, zahŕňajúc aj emigrantov do Spojených štátov. Často je nazývaná Asýrska cirkev (alebo Východosýrska c.). Náuka je blízka východným rítom, nazýva sa Asýrska. Liturgia (kázanie po Aramejsky, Sýrsky) je pravdepodobne zo starších liturgií. 11. novembra 1994 podpísala s rímskokatolíckou cirkvou spoločnú christologickú deklaráciu, ale naďalej je odmietaný termín Bohorodička.
Odsúdenie nestorianizmu.
Nestoriovi protivníci ako Cyril či mních z Marseille nazývaný Cassianus sami nemali jasnú predstavu o dvoch nezmiešaných prirodzenostiach Krista, ako ich stanovil pápež Lev I. a koncil v Chalcedóne (r. 451). 
Na prosbu Cyrila z Alexandrie († 444) pápež Celestín I. už v r. 430 na rímskej synode Nestoriovo učenie odmietol. Požadoval od Nestoria, aby svoje učenie odvolal. Ten ale zatiaľ hľadal podporu v Antiochii u miestneho patriarchu. Za tejto situácie cisár Theodosius zvolal koncil do Efezu – 3. ekumenický koncil (431), no Cyril ho začal skôr, ako stačili všetci prísť. Nestorianovo odsúdenie bolo schválené a bol zosadený. Antiochijský patriarcha prišiel o pár dní neskôr, usporiadal malý koncil a zosadil Cyrila. Nakoniec antiochijský patriarcha prijal vyznanie viery o Kristovom božstve: Panna Mária je „Bohorodička“.
Nestorius prestal byť biskupom Carihradu. Odišiel do vyhnanstva najskôr do Antiochie v Sýrii, neskôr bol na príkaz cisára poslaný do Arábie, potom do Líbyjskej púšte a neskôr bol prevezený do Egypta. 
Kde a kedy bývalý carihradský patriarcha zomrel sa dodnes nevie.

</doc>
<doc id="115121" title="Motörhead" url="https://sk.wikipedia.org/wiki?curid=115121">
Motörhead

Motörhead bola britská rokenrolová skupina, ktorú založil v roku 1975 basgitarista, spevák a textár Ian Fraser Kilmister. Motörhead začal svoje úspechy v skorých 80. rokoch s niekoľkými úspešnými singlami v UK Top 40 chart. Album "Overkill", nasledovaný "Bomber", "Ace of Spades" a čiastočne "No Sleep 'til Hammersmith", upevnili Motörhead reputáciu jednej z popredných britských metalových skupín. V roku 2005 bola skupina prvýkrát ocenená cenou Grammy.
Hudobný štýl skupiny Motörhead je klasifikovaný ako heavy metal, s veľkým vplyvom na vývin speed metalu alebo thrash metalu. Lemmy odmietal toto označovanie, uprednostňoval definovanie ich hudobného štýlu jednoducho ako „rock n' roll“. Vystupovanie Motörheadu zostávalo stále rovnaké v priebehu celej kariéry skupiny, s uprednostňovaním hrania koncertov, čo ich najviac tešilo. Ich láska k skorému rock n' rollu je odzrkadlená v niekoľkých coververziách. Témy kapely sú rôzne ako napríklad vojny, dobro verzus zlo, útoky zla, život na cestách, sklamaná láska alebo len každodenný život.
Charakteristická tvár na logu kapely bola vytvorená umelcom Joeom Petagnom v roku 1977 pre album "Motörhead" a bola použitá vo viacerých variáciách na nasledujúcich albumoch. Jej názov je Snäggletooth.
Americká hudobná televízna stanica VH1 zaradila pieseň „Ace of Spades“ z rovnomenného albumu na desiate miesto v rebríčku „100 Greatest Hard Rock Songs“. 
Posledný album "Bad Magic" vyšiel v auguste 2015. 28.12.2015 Lemmy bohužiaľ podľahol neliečenej rakovine, o ktorej sa dozvedel len dva dni pred úmrtím. Jeho smrť znamenala koniec Motörhead, ako potvrdil bubeník Mikkey Dee.

</doc>
<doc id="115159" title="Lakeside Park" url="https://sk.wikipedia.org/wiki?curid=115159">
Lakeside Park

Lakeside Park je výšková administratívna budova v Bratislave.
Spoločnosť TriGranit Development Corporation začala výstavbu komplexu administratívnych budov pod názvom ”Lakeside Park”, ktorý mal byť budovaný v štyroch (4) fázach na Tomášikovej a Vajnorskej ulici, a po dokončení poskytovať nájomnú plochu o rozlohe približne 90 000 m² a parkovacie miesta pre 1 850 áut. 
Projekt sa nachádza priamo vedľa jazera Kuchajda v blízkosti Polus City Center. Budova poskytuje výhľad na jazero, pohoria lemujúce Bratislavu a historické centrum mesta s dominantným hradom. 

</doc>
<doc id="115247" title="La Défense" url="https://sk.wikipedia.org/wiki?curid=115247">
La Défense

La Défense je štvrť v parížskej metropolitnej oblasti, tvorená modernými budovami. Administratívne neleží priamo v Paríži, ale tesne za jeho západnými hranicami, konkrétne na časti územia obcí Nanterre, Puteaux a Courbevoie .
Leží severozápadne od centra Paríža, na ľavom brehu Seiny, a patrí k najvýznamnejším moderným urbanistickým celkom sveta. Stoja tu výškové budovy najrozličnejších tvarov, farieb a použitých materiálov. Celý komplex stojí na betónovej platni, pod ktorou sú garáže, podzemné cesty, metro, obchody. Na povrchu sa nachádzajú administratívne budovy, reštaurácie, obytné domy, kultúrne a športové zariadenia a, prirodzene parky.
Najvyššou budovou celej štvrte je veža Tour Total s výškou 187 metrov, postavená v roku 1985. Už čoskoro by ju mala prekonať zrekonštruovaná a zvýšená Tour AXA s cieľovou výškou 240 metrov, ktorá sa tak stane zároveň najvyššou budovou Francúzska. Štvrť okrem Tour Total a AXA obsahuje ďalších jedenásť budov s výškou nad 150 metrov. S výškou 100+ metrov je v La Défense dovedna až 37 objektov.
Vzdelanie.
Paris La Défense spája klaster Pôle universitaire Léonard-de-Vinci a 4 obchodných škôl: EDC Paris Business School, ESSEC Business School, ICN Business School a IÉSEG School of Management. Je tiež sídlom "European School of Paris-La Défense", medzinárodnej základnej a strednej školy, ktorá bola akreditovaná ako európska škola v roku 2020.

</doc>
<doc id="115402" title="Medovina" url="https://sk.wikipedia.org/wiki?curid=115402">
Medovina

Medovina alebo medovica alebo (zastarano alebo nárečovo) medovec je kvasený nízkoalkoholický nápoj z medového roztoku.
História.
Medovinu pripravovali už v starovekom Egypte, Grécku a Ríme. Rovnako sa vyskytovala u Keltov a Slovanov a Germánov. Nápoj, ktorý Slovania pripravovali, nemal dlhú trvanlivosť. Správy z 9. - 11. storočia medovinu označujú za typický slovanský nápoj, ktorý mal využitie pri obradoch aj každodennom živote. Na južnom a časti stredného Slovenska niektoré obce odvádzali poddanské dávky v medovine. V 18. storočí najlepšiu medovinu vyrábali v Levoči. Postupne jej miesto preberali pivo a víno jej výroba začala zanikať.
V Číne sa medovina (, ) spomína po prvý raz počas vlády dynastie Tchang a potom aj neskôr. Medovina tu však nikdy nedosiahla popularitu akú mala v stredovekej a modernej Európe.
Suroviny a receptúry na výrobu medoviny - druhy medoviny.
V závislosti od použitej suroviny a typu receptúry poznáme 3 základné kategórie medoviny:
Podľa výslednej sladkosti sa medovina delí na: suchú (20 - 24 °NM) a sladkú (28 - 32 °NM).
Podľa výrobnej technológie sa medovina ďalej delí na: medovinu varenú a medovinu vyrábanú za studena.
Tradičná medovina.
Tradičná medovina - je čistá prírodná medovina vyrobená len z medu a vody bez prídavku ďalších príchutí. V chuti a vôni prevláda med z ktorého je medovina vyrobená. Je to najcennejší druh medoviny, keďže je najprirodzenejšia bez vedľajších chutí a prímesí a prípadné jej nedostatky sa nedajú zakryť bylinami, koreninami, šťavami či sirupmi. Zvyčajne je aj najdrahšia a medzi znalcami vín najuznávanejšia. 
Bylinná, korenená medovina.
Bylinná resp. korenená medovina (Metheglin alebo Hippocras) – je medovina vyrobená s prídavkom bylín a (alebo) korenín. Charakter týchto medovín býva v závislosti od receptúry viac či menej ovplyvnený množstvom a druhom použitých bylín resp. korenín. Používa sa napr. prídavok mäty, echinacei, škorice, klinčekov, muškátového orecha, chili, zázvoru, badiánu, pomarančovej kôry, koriandra, vanilky a pod.
Ovocné medoviny.
Ovocné medoviny - sú medoviny vyrobené s prídavkom ovocia alebo ovocných štiav. Výhodou týchto medovín je fakt, že ovocie so sebou prináša množstvo živín potrebných pre kvasný proces. Z najznámejších ovocných medovín poznáme:
Medzinárodné ocenenia slovenských medovín.
Medovina slovenských výrobcov dosahuje vynikajúcu kvalitu, o čom svedčí aj fakt, že práve Slovensko je držiteľom najväčšieho počtu ocenení za medovinu zo svetových súťaží medu a medoviny, ktorú raz za dva roky poriada svetová včelárska federácia Apimondia. Významné úspechy dosiahla slovenská medovina aj na najväčšej komerčnej svetovej súťaži medoviny MAZER CUP v USA.

</doc>
<doc id="115483" title="Rádio Expres" url="https://sk.wikipedia.org/wiki?curid=115483">
Rádio Expres

Rádio Expres je najpočúvanejšia komerčná rozhlasová stanica na Slovensku. Jej prevádzkovateľom je spoločnosť D.Expres a.s.
Vysielanie.
Vysielanie začalo 31.decembra 1999 keďže do tohto dňa muselo podľa zákona rádio začať vysielať. Vysielanie v plnom rozsahu začalo v roku 2000.
Formát rádia je Hot AC, cieľová skupina, ktorú sa rádio v prevažnej miere snaží osloviť, sú poslucháči vo veku 20 až 40 rokov so stredným a vyšším vzdelaním. Rádio kladie dôraz na spravodajstvo a hudbu. Hrá prevažne súčasnú hudbu, ale nechýbajú ani relácie zamerané na hudbu zo 70., 80. a 90. rokov. Dominantnou zložkou spravodajstva sú okrem správ z domova a zo sveta, meteorologické správy a dopravný servis. 
Rádio terestriálne vysiela takmer výlučne cez sieť vysielačov firmy Expres Net a.s., reklamný priestor zabezpečuje firma Expres Media. Okrem celoplošnej reklamy vysiela aj regionálne spoty, rozdelené do regiónov Bratislava, juh, Trenčín, Žilina, stred, Tatry a Východ. Takéto spoty sú lacnejšie a určené sú prevažne firmám, ktoré potrebujú osloviť najmä ľudí v danom regióne.
Väčšinu dňa tvorí vysielanie zostavené zo spravodajstva (každú hodinu, doprava každú polhodinu), moderátorských vstupov a hudby, rozdelené je do niekoľkých blokov, pričom každý blok robí iný moderátor. Vstupy sú orientované viac na zábavu a súčasťou vysielania sú aj špecializované relácie ako hitparády.
Vysielače.
Šírenie signálu rádia zabezpečuje Expres Net v sieti 50 prevažne súkromných vysielačov (v decembri 2020), len niekoľko málo lokalít využíva stožiar Towercomu. Vysielateľ si ako prvý začal od roku 2000 budovať celoplošnú sieť nízkovýkonných vysielačov, umiestnených na vhodných, nižšie položených kótach v blízkosti sídiel. Postupne tak vznikla sieť vysielačov, lokálne poskytujúca šírenie programu aj iných staníc.
Počúvanosť.
Rádio Expres je s počúvanosťou 19,16% najpočúvanejšou rozhlasovou stanicou podľa prieskumu "Market &amp; Media &amp; Lifestyle" spoločnosti Median SK (3+4 Q 2017).

</doc>
<doc id="115552" title="Fun rádio" url="https://sk.wikipedia.org/wiki?curid=115552">
Fun rádio

Fun rádio je komerčná slovenská rozhlasová stanica, ktorej prevádzkovateľom je spoločnosť Rádio, a. s.
Vysielanie.
Fun rádio začalo vysielať už 10. júna 1990. Vysielanie trvalo pôvodne 4 hodiny denne, zvyšok preberalo z francúzskeho Fun Radia, neskôr sa doba vlastného vysielania rozširovala až na 24 hodín denne.
Formát rádia je European Hit Radio, zamerané je na mladšieho a progresívnejšieho poslucháča. Donedávna si zakladalo predovšetkým na zábavných vstupoch, od apríla 2007 je drvivá väčšina vysielania nemoderovaná. Moderované je ranné a popoludňajšie a väčšina víkendového vysielania.
Rádio vysiela 17 terestriálnych vysielačov, internet, satelit a káblové rozvody. Fun rádio ponúka aj viaceré vlastné podcasty, streamy a videá. Tri aktuálne streamy sú aktuálne zamerané na: hudbu z 80. a 90. rokov, druhé na slovenskú a českú hudbu (CZSK) a tretie na tanečnú hudbu (Dance). Pred Vianocami zvykne pribudnúť aj vianočný stream. 
Počúvanosť.
Fun Radio je s počúvanosťou 11,3% podľa prieskumu Market &amp; Media &amp; Lifestyle spoločnosti Median SK (2+3 Q 2015) treťou najpočúvanejšou rozhlasovou stanicou.
Zaujímavosti.
Na jeseň roku 2007 Fun Rádio spustilo originálnu reklamnú kampaň svojho Ranného vysielania. Fiktívny Spolok pre reguláciu zábavy protestoval pred jeho sídlom na Leškovej ulici v Bratislave. Ako hlavný dôvod uviedol, že jeho členovia považujú rannú reláciu a jej vysielanie za netaktne zábavné. Obidvaja moderátori sa im a aj ostatným ľuďom viackrát ospravedlnili v televízii.
Fun rádio informovalo o nedostupnosti Wikipédie v roku 2019 zaujímavým spôsobom.

</doc>
<doc id="115603" title="Kyselina dusitá" url="https://sk.wikipedia.org/wiki?curid=115603">
Kyselina dusitá

Kyselina dusitá je nestála, stredne silná jednosýtna anorganická kyselina, ktorá je známa len v značne zriedenom, modro sfarbenom vodnom roztoku. Jej soli sa nazývajú dusitany.
Príprava.
Teoreticky ju je možné pripraviť reakciou oxidu dusitého a vody, prakticky rozkladom dusitanov silnejšími kyselinami (vytesnením).
Kyselina dusitá je nestála, podlieha disproporcionácii podľa rovnice:
Použitie.
V organickej chémii sa používa na prípravu diazóniových solí z primárnych amínov, hlavne aromatických.
Smog.
V prírode je súčasť smogu (10 µg/m³), kde vzniká už uvedenou reakciou oxidu dusitého a vodnej pary.

</doc>
<doc id="115705" title="Ženy z rodu Gilmorovcov" url="https://sk.wikipedia.org/wiki?curid=115705">
Ženy z rodu Gilmorovcov

Ženy z rodu Gilmorovcov je komediálno-dramatický seriál. Je z dielne Amy Sherman - Palladino a vysiela sa od roku 2000 na stanici The WB a od roku 2006 na stanici The CW. Na Slovensku ho vysielala TV Markíza.
Seriál sa zaoberá osudom Lorelai Gilmorovej a jej dcéry Rory. Žijú v meste Stars Hollow, fiktívnom mestečku niekde v štáte Connecticut v USA. 
29.1. 2016 Lauren Graham alias Lorelai Gilmore oznámila výbornú správu pre fanúšikov GILMORE GIRLS, začali sa nakrúcať ďalšie časti. Po ôsmich rokoch ôsma séria! Bude mať 4 časti s názvami: 
Winter, 
Spring, 
Summer, 
Fall 
Dĺžka časti bude cca. 90 minút. Chýbať bude Edward Herrmann alias Richard Gilmore, ktorý zomrel 31. decembra 2014. 
Dej.
Prvá séria.
Na začiatku prvej série Rory príjmu na súkromnú školu Chilton. Lorelai, jej mama, totiž chce, aby Rory mohla ísť potom študovať na Harvardovu univerzitu. Pre Lorelai sú ale poplatky za školu príliš drahé, preto je nútená požiadať o pomoc rodičov, Emily a Richarda Gilmorovcov. Dohodnú sa, ale pod podmienkou, že Rory a Lorelai ich budú každý týždeň navštevovať na večeru a telefonovať si. Lorelai nie je príliš nadšená, avšak myslí si, že Rory aspoň lepšie spozná svojich starých rodičov.
V posledný deň na Stars Hollow High Rory spozná Deana. Ten sa neskôr stane jej prvým priateľom. Prechod na novú školu nie je pre ňu ľahký. Vyššia úroveň školy, nedobraté učivo a šikanovanie jej sťažujú život.
Medzitým sa v Stars Hollow objaví aj Christopher, Roryin otec. Keď bola 16. ročná Lorelai tehotná, nechcela si ho zobrať. To sa nezmenilo ani teraz, preto odmietla dať sa s ním znovu dokopy. Aj Luke, majiteľ Lukovho bistra (Luke's Dinner), má o ňu záujem. Objaví sa však jeho stará láska Rachel, s ktorou sa znovu dá dokopy. Vyzerá to pre nich celkom dobre, no Rachel si všimne Lukov záujem o Lorelai a odíde zo Stars Hollow. Odporučí mu, aby Lorelai čo najskôr vyjadril svoju lásku.
Lorelai spozná Roryinho učiteľa angličtiny, Maxa Medinu, s ktorým začne chodiť. Na konci prvej série ju požiada o ruku.
Druhá séria.
Lorelai to najprv príjme, ale jej rodičom nič nepovie. Dostane však pochybnosti či to chce, pretože doňho nie je naozaj zamilovaná. Zruší svadbu a spolu s Rory utečie na krátku dovolenku.
Lane sa stáva samostatnejšia. Na jednej oslave stretla Henryho a teraz používa všetky svoje možnosti, aby sa jej mama o vzťahu s Kórejcom nedozvedela.
Jess, Lukov synovec, príde do Stars Hollow. Dean stále viac pochybuje o vzťahu s Rory, pretože si všimne, že tá je k Jessovi viac a viac naklonená. Po krátkom čase ukončia svoj vzťah. Rory si to ale nechce priznať, pretože Jessa zo začiatku nenávidela.
Lorelai a Sookie začnú uvažovať o vlastnom hoteli. Hlavne potom, ako šéfke Independence Inn, Mii povedia o svojich snoch. Rozhodnú sa dokonca už aj pre jeden dom, ale ten práve nie je na predaj.
Lorelai si dokončí svoju školu, ktorú v šestnástich zmeškala. Záverečný ceremoniál Rory však zmešká, pretože išla navštíviť Jessa do New Yorku.
Jackson požiada Sookie o ruku. Na konci série príde ešte aj k svadbe. Počas jej plánovania Lorelai navštívi Christopher. Ani nie 24 hodín neskôr mu zavolá Sherry, že je tehotná. Nechce ešte raz urobiť tú istú chybu a cestuje za ňou. Na svadbe sú teda „Gilmore Girls“ dosť mimo: Rory akurát pobozkala Jessa i keď je ešte s Deanom a Loreali akurát opustil Christopher.
Tretia séria.
Rory dokončí svoj tretí a posledný rok na Chiltone a je viceprezidentkou študentského zastupiteľstva a členkou študentských novín. Tým, že sa jej stále viac páči Jess sa naozaj rozíde s Deanom. Krátko potom sa z Rory a Jessa stane pár. Aj Dean má novú priateľku. Na konci série príde k bitke medzi ním a Jessom. Keď Luke zistí, že Jess prestal chodiť do školy vyhodí ho z domu. Jess odíde z mesta sa pokúsi nájsť svojho otca.
Sherry a Christopherovi sa narodí dieťa G.G. (skratka pre Georgia), aj Sookie otehotnie. Ku koncu série sa Rory musí rozhodnúť na akú vysokú školu chce ísť. Okrem toho sa musí zaoberať jej budúcim povolaním a absolvovať konečné skúšky. Paris sa nepodarilo dostať na Harvard, zatiaľ čo Rory dostala od všetkých škôl na ktoré poslala prihlášky kladnú odpoveď. Pomocou jednej z jej pro-contra listín sa rozhodne pre Yale. Ako najlepšia v ročníku musí robiť záverečný prejav na Chiltone.
Sookie a Lorelai sa stanú nezamestnané, lebo Independence Inn vyhorí. Zachovaná zostane len jedna izba. Počas Rorynho prejavu sa im konečne splní sen a môžu si kúpiť hotel Vážka (Dragonfly Inn). Majiteľka, Fran, totiž zomrela.

</doc>
<doc id="117302" title="Diskotekár" url="https://sk.wikipedia.org/wiki?curid=117302">
Diskotekár

Diskotekár ("dídžej", slangovo "diskdžokej", skratka DJ [dí-džej]; ) je osoba, ktorá hrá vopred pripravenú hudbu pre publikum. Pôvodne slovo "disc" odkazovalo na fonografové nahrávky, a nie na neskoršie nahrávky na kompaktných diskoch. Dnes tento termín zahŕňa všetky druhy prehrávania hudby bez rozdielov na použitom médiu.
Existuje niekoľko typov dídžejov. Rozhlasoví dídžeji alebo rozhlasoví moderátori uvádzajú a prehrávajú hudbu, ktorá je vysielaná prostredníctvom AM, FM, krátkovlnných, digitálnych alebo internetových rozhlasových staníc. Kluboví dídžeji vyberajú a hrajú hudbu v bar (podnik)baroch, nočných kluboch, diskotékach alebo na párty, rave podujatiach či štadiónoch. Hip-hopoví dídžeji vyberajú a prehrávajú či spájajú hudbu z rôznych singlov hudbu použitím mixážneho pultu s vokálnou podporou jedného alebo aj viacerých MC/raperov, tiež vykonávajú scratching na vytvorenie perkusívnych zvukov, a sú často hudobnými producentmi, ktorí používajú sampling na vytvorenie sprievodného zvuku hudobných nástrojov pre nové skladby. V reggae je dídžej vokalista, ktorý rapuje, "toastuje" alebo rozpráva počas rytmickej skladby nahranej predtým. Podľa vypracovaných štúdií z roku 2012 je na svete 1¼ milióna profesionálnych dídžejov.

</doc>
<doc id="117315" title="Právny poriadok" url="https://sk.wikipedia.org/wiki?curid=117315">
Právny poriadok

Právny poriadok je súbor právnych noriem platných v spoločnosti (najmä v určitom štáte). Ide tak o zužujúci pojem k právnemu systému aj keď názory právnej teórie a právnej filozofie sa v tomto ohľade rôznia a dnes už skôr prevláda názor, že ide o pojmy synonymné.
Najvýznamnejšie miesto v právnom poriadku patrí ústave štátu, prípadne aj ďalším ústavným zákonom, od ktorých odvodzujú svoju legalitu aj ostatné právne predpisy - zákonné nariadenia vlády, vyhlášky a iné všeobecne záväzné predpisy. Medzi jednotlivými právnymi predpismi musí byť určitá hierarchia záväznosti a všetky musia byť v súlade s ústavou.

</doc>
<doc id="117394" title="Abovsko-turnianska župa (Uhorsko)" url="https://sk.wikipedia.org/wiki?curid=117394">
Abovsko-turnianska župa (Uhorsko)

Abovsko-turnianska župa resp. Abovsko-turnianska stolica (staršie: Abaujsko-turnianska župa/stolica) bola v rokoch 178690, 184859 a 18821918 stolica a župa v Uhorsku, ktorá sa v rokoch 19181919 rozpadla na dve rovnomenné župy v Česko-Slovensku (zanikla v roku 1923) a v Maďarsku. V rokoch 1938 až 1945 na základe výsledkov Viedenskej arbitráže došlo k opätovnému pripojeniu slovenskej časti (okrem malých častí na severe bývalej župy) k Maďarsku. Po roku 1945 v Maďarsku župa existovala už iba ako "Abovská župa", v roku 1950 bola zlúčená do Boršodsko-abovsko-zemplínskej župy.
Hlavné mestá.
Po zlúčení oboch žúp v roku 1881 hlavným mestom sa stali Košice. V roku 1918 sa župa rozpadla, čo bolo definitívne potvrdené Trianonskou mierovou zmluvou v roku 1920. V Maďarsku sa hlavným mestom stalo Szikszó a v česko-slovenskej časti Košice. V roku 1923 v ČSR táto župa zanikla. Počas druhej svetovej vojny boli hlavným mestom opäť Košice. V období medzi rokmi 1945 a 1950 to bolo Szikszó.

</doc>
<doc id="117466" title="Aconcagua" url="https://sk.wikipedia.org/wiki?curid=117466">
Aconcagua

Aconcagua [španielska výslovnosť v IPA: ] je najvyšší vrch Ameriky s výškou . Nachádza sa v pohorí Andy v provincii Mendoza v Argentíne, asi 112 kilometrov severozápadne od mesta Mendoza. Vrchol je asi 5 kilometrov od provincie San Juan a 15 kilometrov od medzinárodnej hranice s Čile. Aconcagua je najvyšším vrchom Západnej a Južnej pologule. Takisto je jednou z Korún Zeme.
Dejiny.
V jazyku Inkov sa nazývala "Anco-cahuac". Tento názov v kečuánčine znamená "Biela stráž". To, že Inkovia vystúpili na vrchol ako prví, dokázané nie je, ale nesporne sa dostali do veľkej výšky. Na iných vrcholoch Ánd boli nájdené ich stopy aj vo výškach nad .
Prvým Európanom, ktorý preskúmal okolie Aconcaguy bol generál José de San Martín so svojou armádou 5 300 vojakov, 10 600 mulov a 1 600 koní, ktorý sa v roku 1817 dostal cez masív Ánd práve v tejto oblasti. Charles Darwin uvidel Aconcaguu v roku 1832. Ako prvý Európan sa pokúsil vyliezť na vrchol Paul Gussfeldt (jeden z najznámejších horolezcov Nemecka vtedajšej doby), ktorý sa v roku 1883 dostal do výšky . Prvý, kto dosiahol samotný vrchol hory bol horský vodca Mathias Zurbriggen zo Švajčiarska v roku 1897. Ďalší dvaja členovia expedície vystúpili na vrchol niekoľko dní potom.
Geológia.
Vrch bol vytvorený odobratím Platne Nazca pod Juhoamerickou platňou počas geologicky nedávnej Andskej orogenézy; ale nie je sopkou. 
Aconcagua je tvorená usadenými horninami pokrytými vrstvou andezitov. Snežná čiara sa pohybuje na úrovni , hora má 7 ľadovcov (úhrnná rozloha až 80 km²).

</doc>
<doc id="117540" title="Kyselina siričitá" url="https://sk.wikipedia.org/wiki?curid=117540">
Kyselina siričitá

Kyselina siričitá, H2SO3 je stredne silná anorganická kyselina. Je prítomná je len v roztokoch, v ktorých vzniká rozpúšťaním oxidu siričitého:
Ak sa jej roztok zahrieva, dochádza spätne k rozkladu na vodu a oxid siričitý. Preto je možné oxid siričitý formálne označiť ako anhydrid kyseliny siričitej. Aj pri izbovej teplote dochádza k pomerne rýchlemu rozkladu roztokov kyseliny siričitej. 
Kyselina siričitá disociuje vo vodnom roztoku v dvoch stupňoch:
Kyselina siričitá tvorí dva typy solí: siričitany a hydrogensiričitany. Siričitany sa na vzduchu pozvoľna zlučujú s kyslíkom a tým sa oxidujú na sírany. Kyselina siričitá a jej soli majú redukčné vlastnosti. Príkladom je reakcia s kyselinou dusitou:
Siričitany alkalických kovov sa zahrievaním rozkladajú a ich rozkladom vzniká síran a sulfid:
Siričitany kovov alkalických zemín sa však zahrievaním rozkladajú na oxid siričitý a príslušný oxid kovu:

</doc>
<doc id="117563" title="Jiří Borovička" url="https://sk.wikipedia.org/wiki?curid=117563">
Jiří Borovička

Jiří Borovička (* 16. január 1964, Praha) je český astronóm, pracujúci v Astronomickom ústave Akadémia vied Českej republiky (AsÚ AV ČR) v Ondřejove. Zaoberá sa najmä výskumom medziplanetárnej hmoty, publikoval práce na témy meteorickej fyziky a astronómie, najmä z oboru spektroskopia meteorov. Objavil nízko a vysokoteplotné zložky žiarenia meteorov. V minulosti sa zaoberal gama zábleskami a ešte ako amatérsky astronóm premennými hviezdami (bol jedným z najlepších vizuálnych pozorovateľov premenných hviezd).
V roku 1987 vyštudoval astronómiu a astrofyziku na Matematicko-fyzikálnej fakulte Karlovej univerzity. Tu v roku 1993 obhájil titul kandidáta vied pod vedením predného odborníka na meteory Zdeňka Ceplechu.
Je členom Medzinárodnej astronomickej únie (22. komisie Meteory a medziplanetárny prach), Európskej astronomickej spoločnosti, Českej astronomickej spoločnosti, ktorej bol v rokoch 19982001 predsedom. V rokoch 2000 – 2004 bol vedúcim oddelenia medziplanetárnej hmoty AsÚ AV ČR, vo funkčnom období od roku 2004 je zástupcom riaditeľa AsÚ AV ČR a od roku 2007 i predsedom "Rady Astronomického ústavu".
V roku 1997 získal medailu Učenej spoločnosti v kategórii mladých vedeckých pracovníkov za objavné práce z oblasti žiarenia meteorov. V roku 2002 dostal Prémiu Otta Wichterleho, ktorú udeľuje Akademická rada AV ČR.

</doc>
<doc id="117574" title="Josip Kleczek" url="https://sk.wikipedia.org/wiki?curid=117574">
Josip Kleczek

Doc. RNDr. Josip Kleczek, DrSc. (* 22. február 1923, Sanica, Bosna a Hercegovina – † 5. január 2014) bol český astronóm a slnečný fyzik.
Vyštudoval Prírodovedeckú fakultu Karlovej univerzity v Prahe. V Astronomickom ústave AV ČR v Ondřejove sa venoval najmä slnečnej aktivite a protuberanciám. Jeho pedagogická činnosť zahŕňala prednášky na Karlovej univerzite a ďalších vysokých školách v zahraničí. Napísal, alebo sa podieľal na množstve astronomických monografií a slovníkov (z ktorých z najvýznamnejším je viacjazyčný astronomický slovník).
Je jediným dvojnásobným laureátom ceny "Littera astronomica" 
Na jeho počesť bola pomenovaná planétka 2781 Kleczek.
Bol čestným občanom obce Štěpánov nad Svratkou.

</doc>
<doc id="117595" title="Omsk" url="https://sk.wikipedia.org/wiki?curid=117595">
Omsk

Omsk (rus. Омск) je mesto v Rusku a administratívne centrum Omskej oblasti. Je to druhé najväčšie mesto na Sibíri podľa počtu obyvateľov, má rozlohu viac ako 522 km² a asi 1,17 milióna obyvateľov (2018).
Poloha.
Od Moskvy je vzdialené 2 555 km. Rozprestiera sa po dĺžke asi 40 km na sútoku riek Irtyš a Om.
Dejiny.
Založenie mesta je spojené s plánom obsadenia sibírskych oblastí a získavania prírodných zdrojov. Prvý úmysel založiť pevnosť vznikol v roku 1608 a vzišiel z radov kozákov z Tary, ktorí sa so žiadosťou o založenie pevnosti obrátili na cára Michaila Romanova. Ale až v roku 1714 cár Peter I. vydal príkaz podplukovníkovi Ivanovi Dmitrijevičovi Buchholtzovi vytvoriť vojenskú expedíciu a vydať sa po toku rieky Irtyš s cieľom nájsť naplaveninové zlato. V júni 1716 na príkaz kniežaťa Matveja Petroviča Gagarina, námestníka pre Sibír, bola konečne založená na ľavom brehu Omi pevnosť Omsk – prvý oporný vojenský bod západnej Sibíri na Irtyši. Prvými obyvateľmi pevnosti bolo 700 vojakov a kozákov. V krátkej dobe do pevnosti pribudli remeselníci z Tary, Toboľska a Ťumeňu. 
V roku 1768 začala stavba novej pevnosti o rozlohe 30 hektárov na pravom brehu Omi. Základňa pevnosti bol mnohouholník so štyrmi vežami a tromi polobaštami. Pevnosť bola obohnaná zemným valom 3,5 metra vysokým a 2,5 metra širokým. 17. marca 1785 cárovná Katarína II. schválila vzhľad erbu pre Omsk. V roku 1822 bola vyhlásená Omská oblasť s centrom v meste Omsk. 
Boľševici sa ujali vlády 17. novembra 1917, ale už 7. júna 1918 boli vyhnaní bielymi za pomoci kozáckych jednotiek. V Omsku bola vyhlásená dočasná vláda na čele s admirálom A. V. Kolčakom. V tej dobe sa v Omsku nachádzali aj československí interbrigadisti medzi ktorými bol aj Jaroslav Hašek. Červení dobyli mesto naspäť 14. novembra 1919. Pred znovudobytím mesta červenými interbrigadistov odviedol z mesta generál M. R. Štefánik späť do vlasti cestou cez Japonsko. Už v roku 1939 žilo v meste viac ako 280 000 obyvateľov.
Priemysel.
V meste sa nachádza najväčší závod na spracovanie ropy v Rusku.

</doc>
<doc id="117739" title="Monomér" url="https://sk.wikipedia.org/wiki?curid=117739">
Monomér

Monomér (z gréčtiny "mono-", "jeden", a "-mer", "časť") je východisková stavebná častica (molekula) schopná reagovať s inými monomérnymi molekulami za tvorby makromolekulárnych látok tzv. polymérov. Táto reakcia sa nazýva polymerizácia. Vytvorený polymér môže byť lineárny (reťazec monomérnych jednotiek) alebo môže mať zložitejšiu trojrozmernú štruktúru. 
Počet monomérnych jednotiek sa nazýva polymeračný stupeň. V niektorých prípadoch potom rozlišujeme napríklad diméry (dva spojené monoméry), triméry, tetraméry alebo celkovo oligoméry (2-10 monomérnych jednotiek). S počtom monomérov sa menia fyzikálne a chemické vlastnosti produktu polymerizácie (napríklad teplota topenia, rozpustnosť a iné). Vznik reťazca makromolekulárnej látky (polyméru) často prebieha radikálovým mechanizmom alebo v prítomnosti kyslého katalyzátora. 
Klasifikácia.
Monoméry možno klasifikovať rôznymi spôsobmi. Najčastejšie delenie súvisí s typom polyméru, ktorý tvoria. Monoméry, ktoré vznikajú polyadíciou, reagujú v inom stechiometrickom pomere oproti monomérom, ktoré podstupujú polykondenzáciu (polymerizáciu, pri ktorej vzniká nízkomolekulový produkt, napríklad voda, chlorovodík alebo amoniak). 
Ďalšie klasifikácie zahŕňajú napríklad:
Ak polymerizujú monoméry jedného druhu, vzniká homopolymér. Polyméry sú však zvyčajne kopolyméry, čo znamená, že sú zložené z dvoch alebo viacerých druhov monomérov. V prípade kondenzačných kopolymérov sú väčšinou komonoméry (spolu reagujúce monoméry) v pomere 1:1. Typickým príkladom kopolyméru je nylon, zložený z dikarboxylovej kyseliny a diamínu. V prípade polymérov vznikajúcich polyadíciou je obsah jedného komonoméru len pár percent. Tým je možné mierne upraviť vlastnosti vzniknutého produktu.
Prírodné monoméry.
V prírode sa nachádza množstvo monomérov, ktoré môžu tvoriť zložitejšie reťazce alebo štruktúry. Typicky sú to kopolyméry, ale existujú aj homopolyméry.
Aminokyseliny.
Aminokyseliny môžu tvoriť dlhé reťazce, čím vznikajú bielkoviny. Reagujú spolu amínová skupina jednej aminokyseliny s karboxylovou skupinou druhej aminokyseliny za tvorby peptidovej väzby, z reakcie odstupuje voda. Tento proces prebieha v živých systémoch na ribozómoch a nazývame ho proteosyntéza. Zvyčajne takto reaguje 20 druhov aminokyselín, bielkoviny sú teda kopolyméry.
Nukleotidy.
Nukleotidy, ktoré sú tvorené pentózou, dusíkatou bázou a fosfátom, sú monomérnymi jednotkami pri výstavbe polynukleových kyselín (RNA a DNA). Nukleotidy nájdeme v jadre buniek. Existujú štyri nukleotidové prekurzory pre DNA a odlišné štyri pre RNA. 
Sacharidy.
Zložitejšie sacharidy sú postavané z monosacharidových jednotiek.Najbežnejším prírodným monomérom je glukóza, ktorá tvorí glykozidickú väzbu a vďaka tomu z nej vznikajú celulóza, škrob alebo glykogén (jedná sa o homopolyméry glukózy). Vzhľadom na povahu monomérnej glukózy môže pri tvorení týchto polymérov dochádzať k ich vetveniu (platí pre škrob a glykogén, celulóza sa nevetví). 
Izoprén.
Izoprén je takisto prírodným monomérom, ktorý tvorí kaučuk. V živých systémov je to dôležitá stavebná jednotka. Spojením dvoch molekúl izoprénu vzniká monoterpén. Ďalším spájaním postupne vznikajú dlhšie reťazce, ktoré následne slúžia ako prekurzory napríklad na tvorbu cholesterolu.

</doc>
<doc id="117751" title="Polymér" url="https://sk.wikipedia.org/wiki?curid=117751">
Polymér

Polymér je látka pozostávajúca z monomérov. Polyméry vznikajú polymerizáciou, polykondenzáciou alebo polyadíciou.
Niekedy sa za polyméry označovali výhradne makromolekulové látky zložené z molekúl so všeobecným vzorcom Xn (kde X značí štruktúrnu jednotku, ktorá sa v molekule n-krát opakuje). Dnes sa bežne hovorí o polyméroch tiež pri bielkovinách (proteínoch) a nukleových kyselinách, pretože ich molekuly obsahujú veľký počet vzájomne si podobných, na sebe napojených štruktúrnych jednotiek.
Typickým príkladom jednoduchého polyméru je polyetylén, ktorého vzorec je H―(CH2)n―H alebo H―(CH2―CH2)n―H (druhý zo vzorcov používame vtedy, keď chceme zdôrazniť vznik tejto zlúčeniny polymeráciou eténu (etylénu).
Iným príkladom uhľovodíkového polyméru môže byť polybutadién (najstarší umelý kaučuk) H―(CH2―CH═CH―CH2)n―H, resp. polybutadién ukončený hydroxylovou skupinou HO―(CH2―CH═CH―CH2)n―OH, jeho reťazce sú miesto vodíkového atómu zakončené hydroxylovou skupinou.
Príkladom zložitejšieho polyméru môže byť polyvinylchlorid (PVC) H―(CH2―CHCl)n―H. 
Polyméry, uvedené v predchádzajúcich príkladoch, majú priame, nerozvetvené reťazce. Jednoduchým príkladom polyméru s rozvetveným reťazcom je prírodný kaučuk, ktorého monomérnou jednotkou je uhľovodík izoprén.
Polymérne látky nemusia vytvárať len lineárne reťazce. Medzi jednotlivými reťazcami monomérnych jednotiek môžu vznikať vzájomné chemické väzby, vytvárajúce plošnú alebo aj priestorovú štruktúru molekúl polymérov.
Polyméry môžu tiež vznikať zo zmesi dvoch alebo viac monomérov. Vtedy hovoríme o kopolymerácii a vzniknutú látku označujeme ako kopolymér. Vzniknuté molekuly sa môžu vyznačovať pravidelným alebo nepravidelným striedaním monomérnych jednotiek. V tomto zmysle môžeme aj bielkoviny (proteíny) a nukleové kyseliny považovať za kopolyméry.

</doc>
<doc id="117797" title="Zmluva (náboženstvo)" url="https://sk.wikipedia.org/wiki?curid=117797">
Zmluva (náboženstvo)

Zmluva (do roku 1953: "smluva") je vzťah medzi Bohom a človekom, ktorý vznikol z iniciatívy Boha a je regulovaný jeho zákonmi. Jej platnosť zaručuje na jednej strane Boží sľub, na druhej strane dodržiavanie zákonov človekom.
Táto zmluva sa spočiatku vzťahuje iba na jednotlivé osoby, napr. na Nóacha (1M 9,9-17) alebo Abraháma (1M 15,9-18), potom aj na skupiny, na ich potomkov. So zmluvou uzavretou s Abrahámom je spojená povinnosť obriezky. No Boh uzatvára zmluvu aj s ľudom (2M 19,5), čím sa židovský ľud stáva vyvoleným
spomedzi všetkých národov.
V zmysle toho Boh dá svojmu ľudu aj politickú moc a zabezpečí mu víťazstvo nad rozličnými národmi (5M 7,1-2). Politické neúspechy židovského národa si však vynútili isté prehodnotenie tejto zmluvy. Preto vzďaľujúc sa realite, dostáva interpretácia tejto zmluvy čoraz väčšmi duchovný obsah. Jeremiáš (Jer 31,31-34) kladie vonkajšie dodržiavanie zákonov a ich formálne zachovávanie až za vnútorný zákon poznania Boha, ktorý je vpísaný do srdca.

</doc>
<doc id="118152" title="Mestská hromadná doprava na Slovensku" url="https://sk.wikipedia.org/wiki?curid=118152">
Mestská hromadná doprava na Slovensku

Mestská hromadná doprava na Slovensku obsahuje dve prevádzky električiek, päť prevádzok trolejbusov a veľké množstvo autobusových prevádzok.
Na Slovensku zatiaľ nie je rozšírené využívanie železničnej osobnej dopravy v rámci mesta. Jedinou mestskou vlakovou linkou na území Slovenska bola v rokoch 2006 až 2007 linka 155 v Bratislave. Tá spájala oblasť Východné v Rači (stanica Východné) so širším centrom a nosným systémom MHD (stanica Predmestie). Táto linka prestala premávať z finančných dôvodov a nezhôd medzi Dopravným podnikom Bratislava, Železnicami Slovenskej republiky a Železničnej spoločnosti Slovensko. Pre viac informácií pozri: Železničná mestská hromadná doprava v Bratislave.
Zoznam miest s MHD.
Na Slovensku existuje mestská hromadná doprava v nasledovných mestách:
Usporiadanie.
Električkové prevádzky sa nachádzajú v Bratislave a Košiciach, obe sú doplnené trolejbusovou a autobusovou sieťou.
V prípade Bratislavy je električková sieť prevádzkovaná na rozchode 1000 mm, je relatívne hustá, no vzhľadom na potreby mesta pomerne poddimenzovaná. Napriek tomu tvorí nosný systém mestskej hromadnej dopravy a tento význam by mal byť výrazne zväčšený po spustení električkovej trate do Petržalky. Vzhľadom na v súčasnosti už nedostatočný počet tratí, je v niektorých častiach mesta nosným systémom autobusová, alebo trolejbusová doprava.
V Košiciach je situácia iná, električky tu nemajú hlavný význam, zaisťujú ale spojenie do niektorých významných časti mesta, napríklad do spoločnosti U. S. Steel Košice, s ktorou je mesto spojené jedinou električkovou rýchlodráhou na Slovensku a na viaceré sídliská.
Niektoré krajské mestá, konkrétne Žilina, Prešov a Banská Bystrica, majú vlastnú trolejbusovú sieť. Tá je chrbticová, máva väčšinou do desať liniek. Ostatné väčšie mestá, ako napríklad Nitra, Trnava alebo Trenčín sa musia spoliehať na sieť autobusov, na ktorú sú nasadzované aj kĺbové vozidlá. Okrem týchto miest majú vlastný dopravný podnik aj menšie mestá, s menej ako 50-tisíc obyvateľmi, kde mestská doprava plní úlohu spojenia s nemocnicami, priemyselnými závodmi, väčšími sídliskami alebo železničnými či autobusovými stanicami.
Vozidlový park.
Električky.
Električkový vozidlový park je zložený výlučne z vozidiel česko-slovenského pôvodu od firmy Tatra-ČKD, prevládajú električky typov T6A5, K2, KT8D5 a T3 pomaly je tento typ odstavovaný z prevádzky a vídať ich čoraz menej. Tieto sú modernizované, vznikli tak verzie ako napríklad T3G, T3P, K2G, K2S alebo T3Mod, KT8D5R.N2. V rokoch 2014 - 2015 bolo do Bratislavy dodaných 60 nových nízkopodlažných električiek typu Škoda For city plus 29T v počte 30 kusov a typ 30T (obojsmerný) taktiež 30 kusov. Do Košíc boli dodané električky typu Vario Pragoimex LF a LF2+.Väčšina električiek jazdí v zeleno-bielom a v novom bielo-modro-žltom nátere (Košice) červeno-krémovom, alebo reklamnom nátere (Bratislava, Košice). V Bratislave rekonštruované vozidlá dostávajú celoplošnú reklamu Bratislava – Little Big City.
Trolejbusy.
V Bratislave sú zastúpené vozidlá typu Škoda 14Tr už len na nočných linkách aj to v minimálnom rozsahu, 15Tr od roku 2015 väčšina vozidiel vyradených,25Tr Irisbus avšak od roku 2015 sa do popredia dostali vo veľkom počte (min. 90 ks.) trolejbusy 30Tr a 31Tr. V Prešove Škoda 14Tr, 15Tr, 24Tr, 25Tr a 31Tr SOR. V Košiciach sú zastúpené vozidlá 15Tr a Trm a 14Trm. V Žiline vo významnom počte Škoda 14 a 15Tr a v poslednej dobe sa do popredia začínajú dostávať aj nové 30 a 31Tr. V Banskej Bystrici sa éra 14Tr a 15Tr skončila a prevládajú tu Škody 30 a 31Tr, staré „štrnástky“ a "pätnástky sú len zálohové a v pravidelnej prevádzke sa neobjavujú.
Autobusy.
Vo všetkých mestách sa ešte stále vyskytujú Karosy rady 900. Medzi novšie krátke autobusy patria SOR BN 12, Mercedes-Benz Citaro/Conecto, Solaris Urbino, Tedom, Iveco Urbanway. Medzi novšie typy kĺbových patria Mercedes-Benz O 530 GL CapaCity, Mercedes-Benz O 405 GN2, Van Hool AG 300, či SOR NB 18 City.
Vozidlové parky sa dnes obnovujú predovšetkým vozidlami Irisbus Iveco, Solaris či SOR. Ojedinele sa nakupujú aj vozidlá Novoplan, MAN, Mercedes-Benz a ostatné značky. Posledné roky sa pre MHD začali dodávať nízkopodlažné autobusy. Prvým mestom s nízkopodlažným vozidlom bol Prešov s Renaultom Citybus (neskôr sa objavili aj Citelisy 12M, 18M), potom nasledovali: Bratislava (Ikarus 412), Košice (Solaris), Banská Bystrica (Karosa Citybus 12) či Spišská Nová Ves (Karosa City bus 18m)

</doc>
<doc id="118163" title="Stratená generácia" url="https://sk.wikipedia.org/wiki?curid=118163">
Stratená generácia

Stratená generácia () je označenie povojnovej (prvá svetová vojna) generácie umelcov, pre ktorých sa svet stal len chaosom plným nestabilných hodnôt. Boli sklamaní, plní dezilúzie a deprimovaní z prežitého. Ozajstné hodnoty hľadali v Európe a v Paríži. Demografovia, William Strauss a Neil Howe, v svojej práci, "Strauss–Howe generational theory", ohraničili ich narodenie medzi roky 1883-1900. Pojem „lost generation“ spropagovala Gertrude Steinová, americká emigrantka v Paríži, okolo ktorej sa zoskupovali umelci. Pojem od svojej patrónky a mentorky, Gertrude Steinovej, spopularizoval Ernest Hemingway, ktorý ho použil ako motto („Vy všetci ste stratená generácia") pre svoj prvý román "Slnko aj vychádza."
Okrem Hemingwaya, sú hlavnými predstaviteľmi tejto generácie umelci a spisovatelia ako Francis Scott Fitzgerald, T. S. Eliot, Gertrude Steinová, John Dos Passos, Sherwood Anderson, E.E. Cummings, Archibald MacLeish, Kay Boyle, Hart Crane, James Joyce, Olaf Stapledon, John Steinbeck, William Faulkner, Ford Maddox Ford, Djuna Barnes, Glenway Wescott, Waldo Peirce, Isadora Duncanová, Abraham Walkowitz, Ezra Pound, Alan Seeger, Henry Miller, Aldous Huxley, Malcolm Cowley, Louis-Ferdinand Céline, Erich Maria Remarque, J. R. R. Tolkien, C. S. Lewis, Sergej Sergejevič Prokofiev, Paul Hindemith, George Gershwin, Aaron Copland a Zelda Fitzgeraldová. 

</doc>
<doc id="118199" title="Nižný Novgorod" url="https://sk.wikipedia.org/wiki?curid=118199">
Nižný Novgorod

Nižný Novgorod (; 1932 – 1991 "Gorkij") je piate najväčšie mesto v Rusku po Moskve, Petrohrade, Novosibirsku a Jekaterinburgu. Žije tu asi 1 259 000 obyvateľov (2018). Je sídelným mestom Nižnonovgorodskej oblasti a celého Povolžského federálneho okruhu. Nižný Novgorod leží asi 400 kilometrov na východ od Moskvy.
Dejiny.
Pevnosť Nižný Novgorod bola založená v roku 1221 veľkým kniežaťom vladimirským Jurajom II. na sútoku významných riek Volga a Oka. Aby sa názvom odlíšila od staršieho Novgorodu Veľkého, dostala prívlastok Nižnij. Ako jedno z mála ruských miest (ďalšími boli napríklad Moskva alebo Tver) uniklo v 13. storočí skaze za veľkého mongolského vpádu. Postupne sa Nižný Novgorod stal významných obchodným strediskom a po osamostatnení aj politickým centrom, kde preniesol po koncentrácii so suzdaľským kniežatstvom knieža Konstantin Vasilievič (1331 – 1365) svoju rezidenciu. Za jeho syna Dmitrija sa tu stavali veľké a výstavné kostoly aj opevnenia.
Terajšia nižnenovgorodská pevnosť – kremeľ, vybudovaná v rokoch 1501 – 1515 staviteľom Petrom Vlachom, bola dôležitou baštou Moskovskej Rusi proti tatárskemu Kazaňskému chanátu, keď odolala obliehaniu roku 1520 a ďalšiemu roku 1536. V čase smuty roku 1612, zohrala Novgorodská hotovosť, vedená kupcom Kuzmom Mininom a kniežaťom Dmitrijom Požarským, rozhodujúcu úlohu pri vyhnaní Poliakov z Moskvy a nastolení dynastie Romanovcov. Hlavné novgorodské námestie dnes nesie Mininove meno a pomník, sám Minin je pochovaný v chráme archanjela Michaela v súčasnom Kremli. Počas obdobia zmätkov a bojov s Poliakmi a Švédmi bolo mesto takmer celé zničené.
V roku 1817 boli do mesta prenesené Makarjevské trhy, ktoré prilákali milióny ľudí, od tejto doby sa Nižnij Novgorod stal zavedeným mestom ruského obchodu. To spôsobilo koncom 19. storočia tiež rozvoj priemyslu, vďaka ktorému sa stalo mesto ozajstným obchodným uzlom Ruska. Po októbrovej revolúcii bol Nižnij Novgorod premenovaný na Gorkij (1932), podľa miestneho rodáka Maxima Gorkého a to ešte za jeho života. V 80. rokoch 20. storočia tu bolo vybudované metro, dnes má mesto aj letisko, moderné divadlá a iné inštitúty. V meste tiež sídli spoločnosť GAZ, vyrábajúca automobily.
V januári 2019 Nižný Novgorod obsadil prvé miesto spomedzi ruských miest a 109. na svete v rebríčku životnej úrovne.
Prírodné podmienky.
Nižný Novgorod sa nachádza pri sútoku dvoch najväčších vodných ciest Európskej časti Ruska - riek Volgy a Oky. Mesto je rozdelené Okou na dve časti - na východnú vyvýšenú náhornú, ktorá sa nachádza na pravom brehu Oky a Volgy na severozápadnom okraji Povolžskej vrchoviny, teda na Ďatlových horách; a západnú časť (na ľavom brehu Oky a na pravom brehu Volgy), ktorá je nížinná. 
Dĺžka mesta po prúde Oky je 20 km, po prúde Volgy okolo 30 km. Na území mesta sa nachádza 33 jazier a 12 riek. Najväčšie jazero v meste je Meščerské, nachádza sa v Kanavinskej oblasti, rozloha jeho vodnej plochy činí 13,6 ha.
Podnebie v Nižnom Novgorode je mierne kontinentálne, s chladnou dlhotrvajúcou zimou a teplým, no v porovnaní so zimou krátkym letom. V dôsledku rozdielov povrchu tohto kraja je v nížinnej časti mesta trochu teplejšie ako v náhornej. V nej je aj viac zrážok ročne, v priemere o 15-20%. Priemer ročných teplôt je +4,8°C, rýchlosť vetra 2,8 m/s a vlhkosť vzduchu 76%. 
Slnko v meste svieti 1775 hodín ročne. Maximálna dĺžka svetlého dňa je v júni, 17 hodín a 44 minút, minimálna je v decembri - 6 hodín a 52 minút. Oblačnosť je v zime pomerne veľká - 75-80% času je obloha pokrytá mrakmi, od apríla do júna je pravdepodobnosť jasného neba približne 49-56%. Na jeseň a v zime je obloha častejšie pokrytá mrakmi ráno a cez deň sa vyjasňuje. Naopak na jar a v lete je bezoblačné počasie ráno a uprostred dňa sa vyskytujú mohutné kopovité oblaky, ktoré k večeru miznú. 

</doc>
<doc id="118350" title="Niccolò Piccinni" url="https://sk.wikipedia.org/wiki?curid=118350">
Niccolò Piccinni

Niccolò Piccinni alebo Nicola Vincenzo Piccini alebo Niccolò Vito Piccini – ako ďalšie krstné mená sa uvádzajú aj Marcello, Antonio a Giacomo (* 16. január 1728, Bari, Taliansko – † 7. máj 1800, Paríž, Francúzsko) bol taliansky operný skladateľ, predstaviteľ neapolskej opernej školy.
Životopis.
Jeho otec, hoci sám hudobník, bol proti tomu, aby syn nastúpil na tú istú dráhu. Vďaka intervencii biskupa v Bari ho prijali na Konzervatórium sv. Onofria v Neapole ako väčšinu skladateľov neapolskej opernej školy. Študoval u Leonarda Lea a Francesca Durante.
Jeho prvá opera „Le Donne dispettose“ bola uvedená v Neapole roku 1755 a už o päť rokov neskôr dosiahol v Ríme prvý európsky úspech buffo-operou „La Cecchina ossia la buona Figliuola“ (Dobrá dcérka) na text Carla Goldoniho.
V rokoch 1758 až 1773 uviedol Piccini viac než 30 opier v Neapole, viac ako 20 v Ríme a ďalšie v iných talianskych mestách. Bol zástupcom hlavného kapelníka neapolskej katedrály, vyučoval spev a bol organistom v niekoľkých ďalších chrámoch Neapola. Stal sa aj druhým organistom Kráľovskej kaplnky.
V roku 1756 sa oženil so svojou žiačkou, speváčkou Vincenzou Sibillou, ktorá sa krátko po vydaji na manželovo želanie vzdala speváckej kariéry.
Roku 1776 ho pozvala kráľovná Mária Antoinetta do Paríža. Všetky jeho diela sa v Paríži stretli s veľkým úspechom a skladateľ dostal od parížskeho dvora tučnú rentu. 
Veľkým rivalom na poli opernej tvorby v Paríži pre neho bol Christoph Willibald Gluck. Paríž bol v tom čase rozdelený na piccinistov a gluckistov. Túto rivalitu podporoval riaditeľ parížskej opery, ktorý si objednal u oboch skladateľov operu na rovnakú tému: Ifigenia na Tauride. Gluckova opera mala premiéru 18. mája 1779, Picciniho nasledovala 23. januára 1781. Hoci bola uvedená sedemnásťkrát, čo bol na vtedajšiu dobu obrovský úspech, neskôr upadla do zabudnutia, kým Gluckove dielo je trvalou súčasťou svetového repertoáru dodnes. V roku 1780 Gluck opustil Paríž a riaditelia opery sa pokúsili rozdúchať novú rivalitu medzi Piccinim a Sacchinim, čo sa im však už nepodarilo. Keď Christoph Willibald Gluck zomrel, navrhol Piccini, aby bol na jeho počesť v Paríži vybudovaný pomník. Projekt však sami gluckisti odmietli podporiť.
Roku 1784 sa Piccini stal profesorom na Kráľovskom konzervatóriu (L'école royale de chant et de déclamation). Po nástupe francúzskej revolúcie sa vrátil do Neapola. Z Paríža odišiel nie tak z politických dôvodov, ako skôr preto, že Republika mu kráľovskú rentu silno zredukovala. Neapolský kráľ Ferdinand IV. ho najprv srdečne prijal, keď sa však Picciniho dcéra vydala za francúzskeho jakobína, jeho priazeň rýchlo ochladla. Na Picciniho uvalili domáce väzenie a prežíval na príležitostných zákazkách pre divadla v Benátkach, Neapole a Ríme.
Do Paríža sa vrátil v roku 1798. Publikum ho prijalo s nadšením, penziu mu čiastočne vrátili, a bol dokonca vymenovaný za inšpektora reformovaného konzervatória (Institut national de musique). Staroba a choroba mu však už nedovoľovali pokračovať v doterajšom tvorivom nasadení.
Zomrel 7. mája 1800 v Paríži.
Dielo.
Piccini bol neobyčajne plodný skladateľ. Sacchini uviedol, že skomponoval cez 300 opier. To číslo je aj napriek vysokému veku, ktorého sa skladateľ dožil, zrejme prehnané, prípadne sú do neho zarátané inscenácie diel na rôznych scénach. Borde a Ginguené sa prikláňajú k realistickejšiemu číslu 130 opier. Opier, ktoré sa zachovali a pri ktorých je preukázané autorstvo, je viac ako osemdesiat.
Aj keď sa v jeho diele prejavuje vplyv francúzskej a nemeckej opernej tvorby, patrí k typickým predstaviteľom neapolskej opernej školy.
Piccini obohatil taliansku komickú operu o lyrický citový výraz. Jeho opera Dobrá dcérka položila základ takzvanej plačlivej komédie. Namiesto typicky neapolskej drsnej komiky zvolil Piccini pre svoje komické opery sentimentálne námety z meštianskeho prostredia. Picciniho dielo si veľmi vážil W. A. Mozart.

</doc>
<doc id="118439" title="Ozubnicová železnica" url="https://sk.wikipedia.org/wiki?curid=118439">
Ozubnicová železnica

Ozubnicová železnica alebo ozubnicová dráha (hovorovo zubačka) je železnica, kde na prenos ťažnej sily neslúži iba adhézia, ale táto je prenášaná prostredníctvom ozubeného kolesa zaberajúceho do ozubeného hrebeňa upevneného v osi koľaje. Vozidlá na túto dráhu môžu mať čisto ozubnicový pohon, teda všetky dvojkolia sú bežné a ozubený hrebeň nesmie byť prerušený, (napríklad zubačka Štrbské Pleso – Štrba vo Vysokých Tatrách) alebo môžu mať zmiešaný pohon, teda majú hnacie dvojkolie a ozubený hrebeň nemusí byť osadený v úsekoch, kde na prenos ťažnej sily stačí adhézia, napríklad Tanvald – Kořenov, Tisovec – Pohronská Polhora.
Oba systémy majú výhody aj nevýhody, prvý zjednodušuje vozidlá, druhý trať, nie je napríklad potrebné budovať náročné ozubnicové výhybky, netreba budovať ozubnicu na všetkých koľajach a v celej dĺžke trate.
Druhy zubačiek.
Počas vývoja železníc sa vyvinulo a rozšírilo niekoľko ozubnicových systémov.
Riggenbachova ozubnica.
Ozubnicu tvoria dva U profily, medzi ktorými sú namontované jednotlivé zuby. Švajčiarsky konštruktér Niklaus Riggenbach túto ozubnicu vytvoril v roku 1866, súčasne nezávisle použil veľmi podobný systém Sylvester Marsh v Amerike, kde je známy ako Marshov systém.
Strubova ozubnica.
Ozubnica je tvorená koľajnicou, v ktorej hlave sú vyfrézované zuby. Vozidlo bolo vybavené hákmi zasahujúcimi pod hlavu tejto koľajnice a brániacimi vyšplhanie kolesa na zuby. Tvorcom je Emil Strub, švajčiarsky inžinier, konštruktér a vynálezca, ktorý začínal v diedňach v Aarau pod vedením Niklausa Riggenbacha. V roku 1896 vyhral svojou ozubnicou súťaž o najlepšie riešenie dráhy na Jungfrau.
Abtova ozubnica.
Jeden, dva alebo tri páry ozubených lamiel tvoria ozubnicu. Viaclamelová ozubnica má výhodu v plynulejšom zábere a zjednodušení výhybiek, obídu sa bez pohyblivej ozubnice v oblasti jazykov a bez pohyblivých koľajníc v strednej časti. V mieste jazykov sa hrebene rozídu do rôznych smerov, druhý hrebeň sa v dostatočnej vzdialenosti pripojí. V strednej časti sa jednoduché hrebene primknú ku koľajnici, teda ozubené koleso prekríži koľajnicu tak, že záber prejde plynulo z jedného ozubenia na druhé. Autorom je Carl Roman Abt, švajčiarsky strojný inžinier, systém si nechal patentovať v roku 1882.
Locherova ozubnica.
Pre dráhu na Pilatus vytvoril švajčiarsky inžinier, vynálezca a podnikateľ v odbore stavby železníc Eduard Locher, Dr. h.c. ozubnicu s dvoma vodorovne umiestnenými hrebeňmi. Aj tento systém zabraňuje vyšplhaniu ozubeného kolesa, pretože všetky sily pôsobia v rovine koľaje. Systém sa ďalej nerozšíril, predovšetkým z dôvodu nemožnosti použitia výhybiek.
Výhybky.
Na koľajach Abtovho dvojhrebeňového systému v menšom sklone sa používa jednoduchší typ výhybky, na ktorej na mieste prerušenia jedného hrebeňa je v zábere ozubené koleso na druhom hrebeni. Vo väčšom sklone sa používa výhybka, v ktorej pri prestavení dochádza k presunu dielov tak, že dvojitý hrebeň i koľajnice na daný smer pokračujú bez prerušenia. Pre tieto výhybky sa niekedy používa označenie Abtova výhybka, ktoré však častejšie označuje výhybky pre pozemné lanovky.

</doc>
<doc id="118475" title="Himedži (hrad)" url="https://sk.wikipedia.org/wiki?curid=118475">
Himedži (hrad)

Himedži () je japonský hrad v meste Himedži, prefektúra Hjógo.
Patrí medzi najstaršie zachované stavby z japonského stredoveku. V roku 1993 bol zapísaný na Zoznam svetového dedičstva UNESCO. Hrad je zároveň japonským "národným kultúrnym pokladom". Spoločne s hradom Macumoto a s hradom Kumamoto tvorí tzv. „Tri slávne hrady“. Je to aj najviac navštevovaný hrad v Japonsku. Niekedy je vďaka svojmu žiarivo bielemu exteriéru nazývaný aj "Hakurodžó" alebo "Širasagidžó" („Hrad bielej volavky“).
Hrad Himedži sa často objavuje v japonskej televízii. Hrad Edo (dnes "Kókjo") totiž nemá hradnú vežu, a tak, ak treba v historických filmoch a seriáloch dostatočnú reprezentatívnu náhradu, producenti sa automaticky obracajú k Himedžidžó.
Architektúra a obranné plány.
Himedži predstavuje skvelý príklad japonského hradu – má veľa z obranných a architektonických prvkov spájaných s predstavou japonského hradu. Vysoké kamenné základy, biele steny a rozmiestnenie budov vnútri komplexu bolo charakteristické pre všetky japonské hrady. Rovnako rozmiestnenie palebných postavení, otvorov na vrhanie kameňov a pod. je ukážkou typického hradného dizajnu. Dnešná hradná veža je z roku 1601.
Jedným z najdôležitejších obranných prvkov hradu Himedži, a asi aj najznámejším, je labyrint ciest vedúcich k hlavnej veži. Brány, nádvoria a vonkajšie hradby sú usporiadané tak, aby nútili útočníkov postupovať k hradnej veži po špirále okolo hradu. To ich vystavovalo neustálej paľbe obrancov po celú dobu ich cesty k hlavnej veži. Táto prístupová cesta mala navyše veľa slepých uličiek. Himedži však nikdy nebol napadnutý takýmto spôsobom, a tak obranný systém zostal nevyskúšaný.
Dejiny.
Hrad bol navrhnutý a postavený v priebehu Nanboku-čo ("cisárskej schizmy") v období Muromači. V tom čase sa nazýval "Hrad Himejama". V roku 1346 Akamacu Sadanori naplánoval hrad na úpätí hory Himedži, kde Akamacu Norimura už predtým postavil chrám Šomjodži. Po "vojne Kakicu" prevzal kontrolu a plánovanie hradu nakrátko klan Jamana, ale v priebehu vojny Ónin sa vrátil do rúk rodu Akamacu.
V roku 1580 Tojotomi Hidejoši prevzal kontrolu nad hradom a Kuroda Jošitaka postavil trojposchodovú vežu.
Po bitke pri Sekigahare v roku 1601 Tokugawa Iejasu zveril hrad Himedži do rúk Ikedu Terumasu. Ikeda prestaval hrad v priebehu ôsmich rokov do približne dnešnej podoby. Posledná väčšia prístavba, "Západného nádvoria", bola dokončená v roku 1618.
Himedži bol jedným z posledných útočísk "tozama daimjó" na konci obdobia Edo. Vlastnili ho potomkovia Sakaiho Tadasumu až do reforiem Meidži. V roku 1868 nová japonská vláda poslala Okajamskú armádu, pod velením jedného z potomkov Ikedu Terumasu, aby hrad ostreľovala slepými nábojmi a vytlačila obrancov preč z hradu.
Keď bol v roku 1871 zrušený systém han, hrad Himedži bol predaný v aukcii. Konečná cena bola 23 jenov a 50 senov. Náklady na rozobratie hradu sa však ukázali byť príliš vysoké, a tak z tohto zámeru zišlo.
Desiaty regiment pechoty obsadil hrad Himedži v roku 1874 a Ministerstvo vojny ho prevzalo pod svoju kontrolu v roku 1879. Hlavná veža bola renovovaná v roku 1910 pomocou 90 000 jenov z verejných fondov.
V roku 1945, koncom druhej svetovej vojny, bol Himedži bombardovaný. Hoci bola vedľa stojaca škola vypálená do základov, hrad prežil prakticky nepoškodený (až na niekoľko drobných škôd spôsobených výbuchmi v susedstve).
Hrad Himedži použili filmári pri natáčaní filmu "Ran" od Akiru Kurosawu v roku 1985 a takisto časť filmu "Posledný samuraj" (2003) sa nakrúcala tu (s použitím umelého snehu). Hrad Himedži poslúžil ako sídlo japonskej tajnej služby vo filme o Jamesi Bondovi „Žiješ len dvakrát“ (1967) so Seanom Connerym v hlavnej úlohe.

</doc>
<doc id="118624" title="Oi!" url="https://sk.wikipedia.org/wiki?curid=118624">
Oi!

Oi! je označenie pre hudobný žáner, ktorý obľubujú príslušníci skinheads. Ide o hudbu, ktorá jednoznačne vychádza z punk rocku. Za krajinu pôvodu sa zvyčajne považuje Spojené kráľovstvo, kde sa tento hudobný štýl objavuje koncom 70. rokov. Pôvodný názov Skinhead Rock nahradil v 80. rokoch novinár Garry Bushell názvom Oi! podľa piesne Oi! Oi! Oi! od Cockney Rejects.
História oi!
Pôvodne oi! nemal nič spoločného s neonacizmom a rasizmom. Išlo o agresívny druh hudby, obsahoval aj útočné texty, vyzýval k násiliu, neskôr niektoré skupiny začali hlásať i rasové útoky. 
V súčasnosti sa na hudobnej scéne objavujú dve vetvy oi!, rozdiel je iba v ich textoch. Texty prvej vetvy sú o zábave, revolte a niekedy aj o politike. Druhá vetva, rasová hudba, je hudbou veľmi podobná prvej, nazývaná Rock Against Communism, ale ich texty obsahujú útoky na etniká, neschvaľujú však ideály nacizmu či iných totalít.
Neonacisti začali kopírovať tento štýl hudby, ale vo svojich textoch priamo podnecujú rasovú nenávisť, oslavujú nacistických pohlavárov a hlásajú násilie proti každému, kto nevyhovuje ich ideálom. Tento štýl sa označuje ako White Power. Na Slovensku túto scénu reprezentovala skupina Krátky Proces, nie však na začiatku.
Predstavitelia oi!
Sham 69, The 4-Skins, Cockney Rejects, Cock Sparrer, Infa-Riot, The Business, Last Resort..., slovenské kapely Incident (96), Začiatok konca, Rozpor (v začiatkoch), Cenzúra a ďalší, české kapely Hubert Macháně, Protest, 3:2 pro MH, Operace Artaban a pod., rasovú vetvu prezentovali najmä české kapely Orlík a Braník.
Móda Oi!
Móda prívržencov oi! hudby vychádza z oblečenia predstaviteľov hnutia punks a skinheads, s ktorými je oblečenie takmer totožné. Typické sú krátke vlasy, prípadne vyholená hlava, občas bokombrady a drsný vzhľad. Najrozšírenejším oblečením je letecká bunda (bomber(a) alebo Harrington), džínsy, traky alebo opasok, vysoké ťažké topánky (10, 15 až 20-dierkové), často s bielymi šnúrkami. Preferované značky oblečenia sú Fred Perry, Lonsdale, Everlast, Ben Sherman. Z módy punk rocku prebrali predstavitelia oi! odznaky a nášivky. Módu predstaviteľov oi! hudby prebrali takmer kompletne predstavitelia neonacizmu a white power.

</doc>
<doc id="118715" title="Niccolò Jommelli" url="https://sk.wikipedia.org/wiki?curid=118715">
Niccolò Jommelli

Niccolò Jommelli (* 10. september 1714, Aversa – † 25. august 1774, Neapol) bol taliansky hudobný skladateľ.
Život.
Jommelli sa narodil v Averse, malom mestečku neďaleko Neapola Antoniovi a Margarite Cristiano Jommelli. Otec bol celkom prosperujúci plátenník. Chlapec začal spievať v chrámovom zbore miestnej katedrály. Tam si jeho talent všimol zbormajster Canon Muzzillo a zariadil prijatie chlapca vo veku deviatich rokov na konzervatórium sv. Onofria (Conservatorio di Santo Onofrio) v Neapole. Študoval u Ignazia Prota a Francesca Feo. Po troch rokoch prešiel na Conservatorio di Santa Maria della Pietà dei Turchini, kde sa jeho učiteľmi stali Francesco Nicola Fago a Leonardo Leo.
Jeho prvá opera, komédia „L’Errore Amoroso“, mala premiéru v zime roku 1737 v Neapole v Teatro Nuovo a mala značný úspech. 
Prvou vážnou operou bola „Ricimero rè de’ Goti“ uvedená v rímskom divadle Argentina na začiatku roku 1740. Táto opera veľmi zaujala Henryho Benedicta, vojvodu z Yorku. Benedict sa stal neskôr kardinálom a na jeho príhovor si skladateľ získal aj priazeň Vatikánu. V priebehu štyridsiatych rokov skomponoval Jomelli neuveriteľný počet opier, ktoré sa uvádzali vo všetkých hlavných hudobných centrách Talianska (Bologna, Benátky, Turín, Padova, Ferrara, Lucca, Parma a samozrejme Neapol a Rím.
Počas uvádzania svojich opier v Bologni sa stal na istý čas žiakom Padre Martiniho, ktorý bol v tom čase zrejme najvyššou hudobnou autoritou Talianska. Odvtedy sa datuje aj rozsiahle dielo v oblasti chrámovej hudby. Prvou známou skladbou tohto druhu je chválospev „Sicut Erat“, päťhlasná fúga à capella. Na príhovor Johanna Adolfa Hassa ho vymenovali za kapelníka Ospedale degl’ Incurabili v Benátkach. V tom čase vznikli štyri oratória („Isacco figura del Redentore“, „La Betulia liberata“, „Joas“, "Juda proditor“), najmenej dve omše, Te Deum, celý rad motet a žalmov.
V roku 1748 odišiel na pozvanie do Viedne, kde s mimoriadnym úspechom uviedol operu „Didone“. Cisárovná Mária Terézia ho zahrnula svojou priazňou aj darmi a tu sa tiež zoznámil s vynikajúcim básnikom a operným libretistom Pietrom Metastasiom, ktorý potom napísal libretá mnohých jeho opier.
Na rok 1750 pápež Benedikt XIV. vyhlásil Svätý rok, ktorý v kresťanskej tradícii znamená, že kto v tomto roku navštívi baziliku sv. Petra v Rím, dosiahne úplné odpustenie hriechov. Táto udalosť vždy znamená veľký príliv návštevníkov Ríma a obrovskú príležitosť pre výkonných umelcov. Jomellimu sa podarilo dosiahnuť vymenovanie za asistenta kapelníka najväčšieho kresťanského chrámu. Toto miesto zastával nasledujúce štyri roky.
Po krátkej zastávke vo Viedni sa roku 1753 stal kapelníkom vojvodu Karla Eugena Würtemberského v Stuttgarte. V tomto období slávil najväčšie úspechy a vytvoril svoje najcennejšie diela. Jeho opery boli uvádzané vo vojvodovom paláci v Ludwigsburgu. Tu ho aj v roku 1763 navštívil Wolfgang Amadeus Mozart so svojim otcom Leopoldom.
Do Neapola sa vrátil až v roku 1768. Dostal mimoriadnu ponuku od portugalského kráľa Jozefa I., aby prišiel do Portugalska a komponoval opery pre portugalský dvor. Napriek vysokej finančnej ponuke sa Jommelli ospravedlnil kvôli podlomenému zdraviu. Kráľ potom aj napriek odmietnutiu priznal skladateľovi vysokú rentu za to, že dostane kópie všetkých jeho diel.
Toto štipendium mu umožnilo usadiť sa v Averse a celkom sa venovať kompozícii.
V tom čase však už bola v Neapole oveľa populárnejšia opera buffa než vážna Jomelliho opera seria a premiéry jeho diel už nemali tak jednoznačné prijatia.
V roku 1771 celkom prepadla jeho opera „Ifigenia“ a Jommeli sa úplne vzdal komponovania opier s výnimkou prepracovania svojich starších diel pre uvedenie v Portugalsku. 
V roku 1771 utrpel vážnu mozgovú príhodu, po ktorej zostal čiastočne paralyzovaný. V práci však pokračoval až do svojej smrti. Sústredil sa už celkom na duchovnú hudbu a jeho Miserere je považované za skladateľov majstrovský kus. 
Ďalšiemu záchvatu mŕtvice podľahol v Neapole 25. augusta 1774.
Dielo.
Jommeli skomponoval celý rad kantát, oratórií a ďalšie sakrálne hudby. Najdôležitejšou časťou jeho diela sú však opery. V žánre opery seria vytvoril okolo šesťdesiat diel, prevažne na libretá Pietra Metastasia. 
Vo svojich operách sa koncentroval viac na príbeh a dramatickú zložku než na virtuozitu speváckych partov, čím prevyšoval väčšinu súčasníkov, príslušníkov neapolskej opernej školy. Obohatil operu o rozsiahle ansámblové a zborové party a podľa francúzskej opery a skladateľov ako bol napríklad Jean-Philippe Rameau, často radil baletné intermezza.
Inštrumentácia jeho diel je oveľa bohatšia, orchester využíval viac dychových nástrojov. Rovnako ako Johann Adolf Hasse alebo Christoph Willibald Gluck častejšie písal recitatívy so sprievodom orchestra a nie iba čembala, ako bolo v tom čase zvykom.

</doc>
<doc id="118830" title="TA3" url="https://sk.wikipedia.org/wiki?curid=118830">
TA3

TA3 je prvá súkromná spravodajská televízna stanica na Slovensku. Oficiálne vysiela od 23. septembra 2001. Prvé mimoriadne vysielanie sa však uskutočnilo 11. septembra 2001 pri príležitosti útoku na Svetové obchodné centrum. Opakovaním spravodajských blokov TA3 čiastočne pripomína americkú CNN.
História a majitelia.
Licenciu na vysielanie vlastní spoločnosť C.E.N., s.r.o. Jej konateľom a prvým generálnym riaditeľom bol od roku 2001 Martin Lengyel. Neskôr televíziu kúpil Ivan Kmotrík a jeho Grafobal Group. Od 1. januára 2004 Lengyel odišiel na vlastnú žiadosť z funkcie generálneho riaditeľa a odpredal aj svoj zvyšný 5-percentný podiel J&amp;T. V rokoch 2004 až 2007 bola majoritným vlastníkom televízie spoločnosť J&amp;T, ktorá ju naspäť predala spoločnosti Grafobal Group. Podľa informácií zverejnených v lete 2020, má do vlastníckej štruktúry vstúpiť nový investor.
Vedenie, šírenie a programová štruktúra.
Od septembra 2020 je generálnou riaditeľkou Mirjana Hron Sikimič, ktorá predtým viedla Spoločnosť 7 Plus a bola členkou manažmentu News and Media Holding, a. s. Od októbra 2016 bola generálnou riaditeľkou Martina Kyselová, ktorá predtým pôsobila ako šéfredaktorka televízie.
V televízii pôsobia v súčasnosti aj niektorí skúsení moderátori ako Dušan Gabáni, Miroslav  Michalech, Norbert Dolinský a ďalší. Donedávna bol hlavnou tvárou TA3 Peter Bielik. Roky, takmer každý pracovný deň, moderoval diskusnú reláciu Téma dňa.
Od 24. apríla 2013 je televízia TA3 na Slovensku prístupná aj cez DVB-T (v 2. multiplexe). Voľné terestriálne vysielanie cez DVB-T bolo ukončené 1. novembra 2020, pretože TA3 sa nedohodla s Towercomom.
TA3 je tiež dostupná cez satelit (DVB-S) a káblové rozvody. 
Väčšina pôvodných relácií je voľne dostupná aj ako streamované videá (IPTV - internetová televízia) na domovskej stránke televízie. 20. septembra 2017 TA3 začala vysielať z provizórneho štúdia. Dôvodom bola úprava štúdia a prechod na vysielanie vo vysokom rozlíšení, čo si vyžiadalo kompletnú zmenu technologického reťazca: nová réžia, nové kamery, nová grafika a nové prenosové vozy.
TA3 vysiela od 6.00 hod. ráno (cez víkend od 7.00 hod.) do 1.00 hod. po polnoci. V ostatnom čase na jej kanále vysiela audiotexová televízia Ring TV.
V programovej štruktúre TA3 sa nachádza spravodajstvo (domáce, zahraničné, ekonomické, regionálne, športové), kultúra, politická publicistika. Počas dňa sa zvyčajne každú hodinu opakujú spravodajské bloky. Večer o 18:30 začínajú hlavné správy.

</doc>
<doc id="119073" title="Štefan V. (Uhorsko)" url="https://sk.wikipedia.org/wiki?curid=119073">
Štefan V. (Uhorsko)

Štefan V. (* 1239, Budín – † 6. august 1272, ostrov Csepel) bol slavónsky údelný vojvoda v rokoch 12451246, sedmohradský údelný vojvoda v rokoch 12571258 a 12601270, štajerský vojvoda v rokoch 12591260, mladší uhorský kráľ v rokoch 12621270 a uhorský kráľ v rokoch 12701272. Korunovaný bol prvýkrát v roku 1245 a druhýkrát v roku 1270. Bol posledným arpádovským panovníkom, ktorý niesol rodové meno Štefan.
Rodina.
Vzbúril sa proti svojmu otcovi a prinútil ho prepustiť mu pol kráľovstva. Nevraživosť medzi ním a jeho otcom bola taká veľká, že Belo IV. poprosil Přemysla Otakara II., aby po jeho smrti ochraňoval jeho prívržencov. Aj Belova najstaršia dcéra Anna utiekla s korunovačnými klenotmi do Prahy. Z toho vznikla vojna, ale Štefan bol porazený. Krátko po podpísaní mieru Štefan ako 31-ročný náhle zomrel. Po jeho smrti zasadol Ladislav IV. Kumánsky.

</doc>
<doc id="119718" title="Ústredný orgán štátnej správy" url="https://sk.wikipedia.org/wiki?curid=119718">
Ústredný orgán štátnej správy

Ústredný orgán štátnej správy (skr. ÚOŠS) je orgán ústrednej štátnej správy, teda orgán štátnej správy iný než miestny orgán štátnej správy alebo ešte inak povedané orgán štátnej správy s celoštátnou pôsobnosťou. Ústredné orgány štátnej správy sú podskupina ústredných štátnych orgánov.
Slovensko.
Ústredné orgány štátnej správy Slovenskej republiky sú vymenované v zákone č. 575/2001 Z. z. o organizácii činnosti vlády a organizácii ústrednej štátnej správy. Sú to ministerstvá a tzv. ostatné ústredné orgány štátnej správy, v teórii aj vláda. Podobná je právna situácia v Česku. Pojem sa prvýkrát vyskytol v česko-slovenskom zákone z roku 1953, bežnejšie sa používal od 60. rokov.
Ministerstvá.
Na Slovensku pôsobia tieto ministerstvá, na ktorých čele je člen vlády:
Ostatné ústredné orgány štátnej správy.
Ostatné ústredné orgány štátnej správy pôsobiace na Slovensku sú:

</doc>
<doc id="119742" title="Arch Linux" url="https://sk.wikipedia.org/wiki?curid=119742">
Arch Linux

Arch Linux je linuxová distribúcia vytvorená Juddom Vinetom, ktorej filozofiou je jednoduchosť. Judd bol inšpirovaný distribúciou CRUX Linux. Ide o takzvanú „Rolling Release“ distribúciu, podobne ako u Gentoo Linuxu kde sú aktualizácie veľmi časté v podobe uvoľnenia nových verzií balíčkov aplikácii. Je to jedna z najrýchlejších distribúcií GNU/Linuxu“.
Výhody.
Arch je rýchly, ľahký, flexibilný a jednoduchý. Toto síce nie sú veľmi príťažlivé heslá, ale sú všetky pravdivé. Arch je optimalizovaný pre procesory x86_64 (nepobeží na žiadnom nižšom čipe – i386, i486, i586, i686), ale z procesoru dostanete viacej. Je odľahčený v porovnaní s RedHatom a pod. a jeho jednoduchý návrh ho robí pohodlne rozšíriteľným a tvarovateľným do akejkoľvek podoby.
Inštalácia.
Inštalácia prebieha v textovom režime. Nie je komplikovaná, ale odlišná od iných distribúcií Linuxu (vyžaduje sa pri nej viac interakcie od užívateľa).
Správa balíčkov.
Arch je primárne založený na binárnych balíčkoch. Balíčky sú spravované správcom balíčkov Pacman, ktorý umožňuje inštáláciu, upgrade, odstránenie a dotazy balíčky. Balíčky sa vytvárajú s využitím Arch Linux Build System. Tento systém zaručuje jednoduchý proces vytvorenia a lepšiu integráciu do systému. Kompilácia je riešená podobne ako to maju FreeBSD systemy, po kompilácii vznikne binarný balíček ktorý nainštalujeme pomocou pacmana, tym je zaistená konzistentnosť systému a jeho dlhá životnost.
Balíčky Arch linuxu sa získavajú zo stromu balíčkov Arch Linuxu. Aktuálne existujú tieto hlavné repozitáre:
A tieto testovacie repozitáre:
Filozofia.
Arch Linux bol navrhuný pre pokročilých užívateľov. Jeho cieľom je vytvoriť ideálny základ operačného systému. Filozofiou "Žiadne konfiguračné nástroje" sa podobá distribúcii CRUX, takisto vyžaduje na nastavenie systému určité znalosti. Filozofia Arch Linuxu pozostáva z týchto hlavných princípov:
Nové verzie.
Arch Linux je neustále sa vylepšujúcou distribúciou. Nové balíčky sú vydávané denne použítím správy balíčkov, preto užívatelia môžu mať svoje systémy stále aktuálne a to veľmi jednoducho. Tento spôsob aktualizácie sa volá "Rolling updates". Vydania "veľkých" verzií Arch Linuxu sú len "snímkami" práve aktuálneho systému balíčkov.
Arch Linux je vyvíjaný početnou komunitou. Neobsahuje žiadne GUI konfiguračné nástroje, lebo nie su potrebné; správa je natoľko jednoduchá že ich ani nepotrebuje. O správu balíčkov a ich závislostí sa stará program pacman, ktorý vie nie len nainštalovať všetky potrebné závislosti, ale dokonca ich aj odinštalovať (podobne ako apt systém Debianu). Táto distribúcia je celá kompilovaná na i686, čiže nedá sa spustiť na procesore nižšej rady, ako je Pentium Pro. Arch64 je 64-bitová implementácia.
ArchLinux je mimoriadne vhodný pre nasadenie na desktop, kde môže byť žiadúca vysoká aktuálnoť programov, na server však nemusí byť najvhodnejší (keďže práve neustále aktualizácie (na prípadne nestabilné verzie) balíkov nemusia byť ideálne). Balíčky v Archlinuxe sú veľmi rýchlo aktualizované, čo je výhodou pre použitie na osobných počítačoch.
Ma výborne riešenú konfiguráciu systému, väčšina nastavení je v jednom súbore /etc/rc.conf. Tato schéma je čiastočne prevzatá z FreeBSD operačného systému.
Pacman – Inštalácia.
 pacman -S balik
 #ak sú rovnaké mená v iných repozitároch
 pacman -S extra/balík
 pacman -S testing/balík
 #update balík z disku
 pacman -U
 #pridanie, ak neexistuje (naco? ked je -U)
 pacman -A (tato volba je zastaraná - deprecated)
Pacman – Zmazanie.
 pacman -R balik
 #zmazanie balíčku a aj jeho nepoužívaných závislostí
 pacman -Rs balik
 #zmazanie balíčku a aj jeho závislostí
 pacman -Rsc
Pacman – Hľadanie.
 #hľadá balík v repozitári
 pacman -Ss balik
 #všetky balíky
 pacman -Q
 #len zadaný balík a regulárne výrazy
 pacman -Qs balik
 #info o nainštalovanom balíku
 pacman -Qi balik
 #info o balíku z repozitáru
 pacman -Si balik
 #zoznam všetkých súborov zo všetkých balíkov
 pacman -Ql
 #subory len z balíka
 pacman -Ql balik
 #v akom baliku sa nachádza zadaný súbor
 pacman -Qo /path/to/a/file
 #baliky, ktoré sa nenachádzajú v repozitároch (väčšinou inštalované z AUR alebo ručne)
 pacman -Qm

</doc>
<doc id="119743" title="Nike (bohyňa)" url="https://sk.wikipedia.org/wiki?curid=119743">
Nike (bohyňa)

Nike (iné názvy: Niké, Níké, Nika, Níka, Nigga; gr. Νίκη – Niké/iný prepis Níké – doslova "víťazstvo"; lat. Victoria) bola v gréckej mytológii bohyňa víťazstva.
Bola dcérou Áresa (boj) a Styx (nenávisť), sestrou Kratosa (sila), Bié (moc) a Zela (rivalita). Nike a jej súrodenci slúžili Diovi. Podľa legendy ju Styx doniesla ku Diovi, keď zháňal spojencov na blížiacu sa Vojnu Titanov. Nike predpovedala postavenie jeho osobného vozataja (tento motív bol často zobrazovaný v starovekom umení).

</doc>
<doc id="119801" title="Baskičtina" url="https://sk.wikipedia.org/wiki?curid=119801">
Baskičtina

Baskičtina () je izolovaný jazyk (patrí neformálne medzi tzv. mediteránne jazyky). Je to jazyk Baskov.
Používa sa v Baskicku (Španielsko, Francúzsko) pri Biskajskom zálive. V španielskom Baskicku má spoločne so španielčinou štatút úradného jazyka. Pôvod baskičtiny je neznámy, existujú len niektoré hypotézy o kontakte s kaukazskými jazykmi či inými nezaradenými európskymi jazykmi. Hovorí ním približne milión ľudí.
Baskičtina je známa tým, že ide o jazyk pre cudzincov v dôsledku svojej zložitosti veľmi ťažko naučiteľný, podľa Wilhelma von Humboldta existuje až 216 baskických časovaní a podľa jazykovedca Schuchardta má jazyk až 50 000 slovesných tvarov.

</doc>
<doc id="120106" title="Šamar Rinpočhe" url="https://sk.wikipedia.org/wiki?curid=120106">
Šamar Rinpočhe

Šamar Rinpočhe alebo šamarpa je druhý najvyšší láma línie Karma Kagjü. Línia jeho inkarnácií bola vždy v úzkom spojení s líniou Gjalwa Karmapov a pomáha zabezpečiť neprerušený prenos ústneho podania učení. Prvýkrát sa narodil ako Khädrub Dragpa Sengge (1284 – 1349) ako hlavný žiak 3. Karmapu Randžung Dordže. Po Karmapovi je považovaný za druhého vedome sa inkarnujúceho lámu Tibetu. Jeho zrodenie bolo naplnením predpovede 2. Karmapu Karma Pakši o tom, že „budúci Karmapovia sa budú manifestovať v dvoch formách“.
Mipham Čhökji Lodrö (*1952), 14. Šamarpa, opustil v dôsledku čínskej invázie Tibetu v roku 1959 po boku 16. Karmapu Tibet. Do roku 1979 dostal od 16. Karmapu v kláštore Rumtek v indickom Sikkime všetky náuky a odkazy línie Karma Kagjü. Odvtedy cestuje po celom svete a učí v mnohých centrách Karma Kagjü. Hlavne vďaka jeho aktivite bola v roku 1992 objavená 17. inkarnácia Karmapu, Thaje Dordže. Oficiálne ho intronizoval v roku 1994 v Novom Dílí na pôde Karmapovho medzinárodného buddhistického inštitútu (KIBI).
Obdobne, ako sú Karmapovia považovaní za nositeľov Čiernej koruny, sú Šamarpovia nositeľmi Červenej koruny.

</doc>
<doc id="120175" title="Juraj Kuniak" url="https://sk.wikipedia.org/wiki?curid=120175">
Juraj Kuniak

Juraj Kuniak (* 2. júl 1955, Košice) je slovenský básnik, prozaik, prekladateľ a vydavateľ.
Životopis.
Pochádza z učiteľskej rodiny, vzdelanie získaval na základnej a Strednej všeobecnovzdelávacej škole v Košiciach (1970-1973), na Elektrotechnickej fakulte Českého vysokého učení technického v Prahe (1973 – 1978), na Katedre počítačov Slovenskej vysokej školy technickej v Bratislave (1985 – 1987) a na Nottingham Trent University (štúdium MBA: 2005 – 2007). Usadil sa v Banskej Bystrici, kde v rokoch 1978 – 1992 pracoval v oddelení vývoja Závodov výpočtovej techniky. Prežil drámu medicínsko-horolezeckej expedície Pamír 1990 a v tom istom roku založil vydavateľstvo Skalná ruža. Od roku 1992 je spoločníkom malej telekomunikačnej firmy TELCO. Od roku 2008 je spoločníkom firmy Sempervivum. Od roku 1999 žije v horskej osade Kordíky blízko Banskej Bystrice. Riadi vydavateľstvo Skalná ruža.
Charakteristika tvorby.
Prvé literárne diela začal publikovať v maturitnom roku 1973, odkedy mu v časopisoch Nové slovo, Matičné čítanie, Smena na nedeľu a v rôznych zborníkoch začali vychádzať jeho básne a poviedky. Počas pražských vysokoškolských štúdií svoje diela publikoval najmä v časopisoch Mladý svět a Tvorba. Knižne debutoval v roku 1983 zbierkou básní "Premietanie na viečka", za ktorú získal "Cenu Ivana Kraska". V próze sa uviedol knihou "Pán Černovský" v roku 1991. 
Vo svojej tvorbe hľadá látku v nažitom, najmä vo vlastnom mnohorozmernom živote. Vracia sa k detstvu a dospievaniu, k otázkam etiky, vykresľuje medziľudské vzťahy a lásku, blízka mu je reflexívna a prírodná lyrika, ale aj exkurzie do epiky, či kríženie žánrov, dotýka sa všeobecne ľudskej problematiky, reaguje na to, ako naňho dolieha súčasná existencia. Experimentuje v oblasti žánrovej i výrazovej. Typické je pre neho neustále hľadačstvo, čistota výrazu, irónia a sebairónia, citlivosť kombinovaná s racionalitou, snaha dotknúť sa poézie bytia. Rebel proti novodobému schematizmu sa v ňom spája s úprimným hľadačom ľudského šťastia. Je znalcom a obdivovateľom prírody, hľadá celistvosť, tvar a súmernosť v živote i tvorbe.

</doc>
<doc id="120261" title="Paul Johann Ludwig Heyse" url="https://sk.wikipedia.org/wiki?curid=120261">
Paul Johann Ludwig Heyse

Paul Johann Ludwig von Heyse (* 15. marec 1830, Berlín – † 2. apríl 1914, Mníchov) bol nemecký básnik, prozaik, dramatik a prekladateľ, pokračovateľ klasicistických tradícií v nemeckej literatúre, nositeľ Nobelovej ceny za literatúru za rok 1910.
Život.
Predpoklady pre svoju rozsiahlu umeleckú činnosť získal Heyse od svojich rodičov (otec bol lingvista, univerzitný profesor, matka pochádzala z hudobného prostredia). Vyštudoval klasickú filológiu v Berlíne a potom v Bonne románsku filológiu so zvláštnym zameraním na provensálčinu (roku 1852 napísal dizertačnú prácu týkajúcu sa trubadúrskej poézie).
Už jeho prvá práca, tragédia "Francesca da Rimini (1850, Franzeska von Rimini)" a výpravné básne "Urica (1851) " a "Bratia (1852, Die Brüder)" boli prijaté s neobyčajnou priazňou, ktorá ešte vzrástla v súvislosti s vydávaním jeho noviel. Roku 1854 ho bavorský kráľ Maximilián II. povolal do Mníchova, poskytol mu veľkorysú penziu (ktorej sa Heyse roku 1867 vzdal) a ustanovil ho svojim dvorným básnikom. Heyse potom preukázal úžasnú tvorivú činnosť, ktorá zahrňovala skoro všetky hlavné literárne žánre: lyrickú poéziu, epickú poéziu, novely, romány i divadelné hry. So svojim priateľom, básnikom Emanuelom Geibelom, stál na čele skupiny spisovateľov, ktorí oponovali rastúcim tendenciám prikláňať sa k realizmu.
Heysove rozsiahle dielo oslavuje harmonickú krásu a odmieta akékoľvek prvky ošklivosti. Preslávil sa najmä svojimi novelami. Ďalej je autorom niekoľkých románov a mnohých dramatických diel (tragédie, komédie aj jednoaktovky). Prekladal predovšetkým Williama Shakespeara a diela talianskej a španielskej literatúry. V roku 1910 mu bola udelená Nobelova cena za literatúru "„... ako vysoké uznanie za dokonalé a idealizmom predchnuté umenie, ktoré uplatnil počas dlhej a významnej činnosti ako lyrik, dramatik, autor románov a svetovo preslávených noviel“" (citát z odôvodnenia Švédskej akadémie).
Dielo.
Novely.
Heyse napísal takmer sto noviel, ktoré vyšli vo viac ako dvadsiatich zbierkach. Väčšina z nich sú diela formálne neobyčajne dokonalé, jemne fabulované, harmonické a slnečné so starostlivou psychológiou postáv. Najdôležitejšie zbierky sú:
Romány a ďalšie prózy.
Heyse sa snažil vo svojich románoch riešiť niektoré moderné spoločenské a mravné problémy a zdôvodniť svoj idealistický svetový názor. Preto v nich vystupuje často polemicky (napríklad proti naturalizmu). 
Básne.
Z epickej tvorby možno napríklad menovať:
Z lyrických básnických zbierok sú najznámejšie

</doc>
<doc id="120303" title="Borderská kólia" url="https://sk.wikipedia.org/wiki?curid=120303">
Borderská kólia

BOC.
Borderská kólia (BOC) je psie plemeno uznané v FCI v sekcii 1 pod číslom 297. Je to atraktívny pes so živou, pozornou a milou povahou. Je známa ako jeden z najlepších ovčiakov na svete. Na pasenie oviec sa využíva už niekoľko storočí. Rozoznávame štyri základné farebné varianty:
- "Štandard, nazývaný aj Bi-color" (čierno-biely variant), 
- "Tri-color" (čierno-hnedo-biely), 
- Hnedo-biely 
- "Blue Merle" (biely, až sivomodrý s čiernymi škvrnami).
- Red Merle (sfarbenie vytvára hnedé škvrny na zosvetlenom pieskovom, či béžovom podklade).
- Lilac (fialovosivo-biely)
Vzhľad.
Borderská kólia je pes atraktívneho vzhľadu, strednej veľkosti, s pomerne ľahko udržovateľnou srsťou rôznych farieb, pričom prevažujú bielo-čierne jedince. V žiadnom farebnom variante však nesmie prevažovať biela. 
Štandard tohto plemena je značne voľný a toleruje sa pomerne veľká variabilita vo vzhľade. Dnes sa preto môžeme stretnúť s dvoma hlavnými líniami borderských kólií a to "pracovnou borderkou" a "show borderkou" ("exteriérová borderka"). Show borderka má svoje korene najmä v Austrálii a na Novom Zélande, kde sa chovateľom podarilo vyšľachtiť borderskú kóliu s elegantnejším exteriérom, ktorá na výstavách žne úspechy. Exteriérové borderské kólie sú jedince s vyšším telesným rámcom, výraznejšou hlavou a bohatším osrstením. Na úkor väčšej elegancie však táto línia stratila typické držanie hlavy, chýba jej správny pohyb a držanie chvosta, ktoré je priamo úmerné so správnou prácou zadných nôh pri pasení. 
Takzvané pracovné borderky sú jedince subtílnejšieho telesného rámca. Správne nasadenia chvosta sledujúceho obrys zadných nôh úzko súvisí s kvalitou práce jedinca. Pracovné borderky nesú hlavu nižšie ako telo, vďaka čomu sa pohybujú špecifickým spôsobom. 
Dnes sa chovatelia pokúšajú šľachtiť jedince vhodné na prácu aj na výstavy.
Povaha a upotrebenie.
Borderská kólia je mimoriadne inteligentné plemeno. Pri svojom pracovnom využití sa jedince museli spoliehať na svoje vlastné schopnosti, čo z neho spravilo bystrého a nezávislého psa. Schopnosť pásť majú borderské kólie vrodený, čo sa prejavuje tým, že pasú všetko, čo sa hýbe - ovce, kravy, ale aj mačky, kačky, či deti. Je to plemeno plné energie, ktorú potrebuje zmysluplne spotrebovať. Okrem pasenia sú vhodné rôzne kynologické športy ako sú agility, tanec so psom, flyball, frisbee, športová kynológia a pod. V rukách neskúseného majiteľa sa môže z borderky stať nervózny a podráždený jedinec, pri nedostatku aktivity máva deštrukčné sklony. 
Je to rýchlo sa učiace a ľahko ovládateľné plemeno s veľkou chuťou pracovať, no v nesprávnych rukách je to na škodu. Vďaka tomu môžeme plemeno stretnúť aj v úlohe záchranárskeho, lavínového psa, či canisterapeuta alebo psa vyhľadávajúceho drogy.
História.
Plemeno bolo vyšľachtené ako pastiersky pes v horských podmienkach na hraniciach Anglicka a Škótska. Jeho hlavná úloha tkvela v nadháňaní stád oviec. Pri tejto činnosti využívajú pre toto plemeno špecifickú techniku - stádo fixujú pohľadom, čo na ovce pôsobí takmer ako hypnóza. Borderky sa často prikrčia, čím ovciam naznačujú skok. Spolu s fixujúcim pohľadom je toto základný spôsob práce borderských kólií pri pasení. Ďalšou špecifickou črtou tohto plemena je jeho schopnosť okamžite, aj v skoku sa otočiť do potrebného smeru a to aj v nezvyčajne ostrom uhle. 
Pravdepodobnými priamymi predkami borderských kólií sú:
Vďaka špringeršpanielovi získala borderská kólia reflex prikrčenia k zemi, čím sa z obyčajného štekajúceho a hryzúceho pastierskeho psa stal výkonnejší pracovný pes. Od greyhounda získalo plemeno rýchlosť, vytrvalosť a tvar uší. Neskôr sa k tomuto krížencovi primiešala tiež krv bradatých kólií. 
Ako všetky pracovné plemená, ani borderská kólia nevznikla cieleným chovom. Pastieri si jednoducho vyberali najlepšie pasúce jedince, na ktorých potom odchovávali ich potomkov. Základným kritériom boli teda pracovné vlastnosti psa a nie jeho vzhľad. Aj po založení ISDS (Medzinárodná organizácia ovčiarskych psov) v roku 1906 sa do plemennej knihy zapisovali rôzne jedince aj neznámeho pôvodu, ktoré mohli vylepšiť vlastnosti plemena. 

</doc>
<doc id="120565" title="Friulčina" url="https://sk.wikipedia.org/wiki?curid=120565">
Friulčina

Friulčina alebo furlančina alebo furlandčina (po taliansky "friulano", po friulsky "furlan") je románsky jazyk, ktorým hovorí talianske obyvateľstvo pri meste Udine v historickej oblasti Furlansko (severovýchodné Taliansko pri hraniciach so Slovinskom; po tal. Friuli, dnes časť regiónu Furlansko-Júlske Benátky).
Jazyk sa považuje buď za samostatný románsky jazyk alebo časť rétorománskych jazykov alebo dokonca (dnes už ojedinele) za nárečie rétorománčiny. Spor o postavenie jednotlivých tzv. rétorománskych jazykov sa nazýva "questione ladina" a má aj politické pozadie. Delí sa na viacero regionálnych nárečí, vychádza z latinčiny. Za oficiálne nárečie sa považuje friulčina z Udine. Každé mesto Furlanska má potom svoje vlastné nárečie (napr. dialekt goriziano, udinese a pordenonese). Podobný jazyk je švajčiarska rétorománčina a starý románsky jazyk z Istrie. Friulčina ale nesie aj veľa znakov galsko-románskych jazykov. Obyvateľ Furlanska sa dá spoznať podľa špecifického priezviska.
Jazykom hovorí asi 600 000 ľudí a je v Taliansku uznaný ako regionálny jazyk úradov a škôl. Čiastočne sa používa aj ako literárny jazyk. Ako druhý jazyk friulčinu ovláda aj časť friulskych Slovincov.
Príklady z lexiky.
Uvedené je: friulčina-taliančina-slovenčina

</doc>
<doc id="120658" title="Ariana Richardsová" url="https://sk.wikipedia.org/wiki?curid=120658">
Ariana Richardsová

Ariana Clarice Richardsová (* 11. september 1979, Healdsburg, Kalifornia, USA) je americká herečka a profesionálna výtvarníčka.
Herecká kariéra.
Ako herečka debutovala v roku 1987 vo filme "Into the Homeland", v ktorom stvárnila rolu malého dievčaťa. Jej najznámejšou rolou v hereckej kariére je úloha "Alexis "Lex" Murphyovej" vo filme Stevena Spielberga "Jurský park" (1993), za ktorú bola ocenená cenou "Favourite Newcomer" v Japonsku, Austrálii a vo Veľkej Británii. Rovnako za účinkovanie vo filme "Jurský Park" získala aj ceny Bambi Award a Medzinárodná mládež vo filme: Najlepšia mladá herečka v kinofilme. Rolu Lex Murphyovej si zreprízovala o štyri roky neskôr v pokračovaní Jurského parku vo filme "".
Celkovo hrala v 28 filmoch a seriáloch, dvoch televíznych reklamách a videoklipe k piesni "Brick" od hudobnej skupiny Ben Folds Five. Taktiež nahrala hudobné CD s názvom "First Love" a hrávala v rôznych predstaveniach aj na divadelných doskách.
Umelecká kariéra.
Vzdelanie ukončila na "Skidmore College" v New Yorku, kde získala titul bakalár výtvarného umenia a drámy a vo vzdelaní pokračovala na "Art Center College of Design" v Pasadene.
V roku 2002 začala umeleckú kariéru. Mnohé jej práce sú vystavené v galérii "Lee Youngmana Calistoga" v štáte Kalifornia. Štýl jej malieb, obyčajne krajiniek a morských scenérií, má blízko k impressionizmu. Zátišia, figurálna a figuratívna maľba zase nesie v sebe prevažne prvky poetického realizmu. Pri formovaní jej umeleckého talentu ju inšpirovali impresionisti, ako Claude Monet, Guy Rose, John Singer Sargent, Anders Zorn, Joaquin Sorolla, a John William Waterhouse.
Ocenenia.
V októbri 2005 bola ocenená prvou cenou v súťaži "Národných profesionálnych maliarov", sponzorovanou časopisom "American Artist Magazine", ktorú vyhrala za obraz "Lady Of The Dahlias" ("Dáma s dáliami"). O rok neskôr, v októbri 2006, vyhrala vrcholné ocenenie na súťaži "Oil Painters of America", kde prijala cenu "ART OF THE WEST’S AWARD OF EXCELLENCE" za obraz "Forget Me Not" ("Nezábudka").

</doc>
<doc id="121080" title="Lotyština" url="https://sk.wikipedia.org/wiki?curid=121080">
Lotyština

Lotyština je baltský jazyk príbuzný litovčine, úradný jazyk v Lotyšsku a EÚ (menšiny žijúce v štátoch USA, Rusko, Estónsko, Litva, Kanada). Lotyši v súčasnosti tvoria iba 60 % obyvateľov Lotyšska. Lotyši sa preto snažia o upevnenie národného povedomia, pričom sa opierajú o ľudové tradície, kultúru.
Gramatika.
Lotyština je flektívny jazyk, ktorého skladba je ovplyvnená nemčinou. V lotyštine sa rozlišujú dva rody – mužský a ženský. Podstatné a prídavné mená sa skloňujú siedmimi pádmi – tými istými ako v slovenčine vrátane vokatívu. Prízvuk je až na výnimky na prvej slabike.
Hláskoslovie.
Lotyšská abeceda má 33 písmen: 
Všetky písmená sa čítajú tak, ako sa píšu, a s ich čítaním by Slovák nemal mať problémy až na niektoré výnimky. Písmená s makrónom (vodorovnou čiarkou) označujú dlhé samohlásky. Písmená s cédille (Ļ, Ģ, Ņ) sa vyslovujú mäkko ako (ľ, ď, ň).
Dni v týždni.
Dni v týždni Lotyši počítajú. Doslovný preklad znamená "prvý deň", "druhý deň"…
Keď Lotyši chcú vyjadriť, že niečo je v pondelok, použijú buď lokál ako my (menej časté), ale častejšie použijú špeciálnu skrátenú formu – pozri nižšie. Pri mesiacoch používajú už lokál ako my. Ak chcú vyjadriť opakovanosť, napr. že niečo sa opakuje každý pondelok alebo každoročne v daný mesiac, tak použijú lokál množného čísla (rozdiely od litovčiny).

</doc>
<doc id="121081" title="Thomas Brezina" url="https://sk.wikipedia.org/wiki?curid=121081">
Thomas Brezina

Thomas Brezina (* 30. január 1963, Viedeň) je rakúsky spisovateľ kníh pre mládež.
Život.
Narodil sa vo Viedni, v súčasnosti však býva a pracuje v Londýne.
Už v ôsmich rokoch sa pokúsil napísať knižku (30 stránok), v pätnástich napísal 5 televíznych scenárov a vyhral s nimi Veľkú rakúsku cenu pre mládež. Po maturite na gymnáziu začal študovať veterinárnu medicínu. Pracoval pre televíziu, od roku 1989 je spisovateľom; autorom viac ako 100 kníh, ktoré boli preložené do 30 jazykov. V Číne sú jeho knihy už roky na prvých miestach v rebríčkoch najpredávanejších kníh.
Diela.
Tigrí Tím
Televízne relácie.
Ako televízny moderátor prezentuje rôzne relácie pre deti v ORF (rakúska televízia) v reláciách "Am dam des", "Die Rätselburg" a "Drachenschatz". Spolu s Kati Bellowitsch moderuje reláciu "Forscherexpress" v ktorej sa deti môžu naučiť zaujímavé experimenty.

</doc>
<doc id="121125" title="Africká únia" url="https://sk.wikipedia.org/wiki?curid=121125">
Africká únia

Africká únia (AÚ) je zatiaľ najväčším projektom africkej integrácie. Po niekoľko desaťročiach pravidelných a bezvýsledných snáh o africkú integráciu vznikla organizácia inšpirovaná úspešným integračným modelom Európskej únie reagujúca na súčasné potreby Afriky. 
Dejiny.
V šesťdesiatych rokoch došlo medzi novými africkými štátmi k ustanoveniu niekoľkých multilaterálnych organizácií s rôznym sektorovým zameraním. Jednou z nich bola aj Organizácia africkej jednoty (OAJ) založená 32 štátmi v roku 1963 v etiópskej Addis Abebe. Na základe Akčného plánu z Lagosu z roku 1980 sa v osemdesiatych rokoch začalo budovať Africké hospodárske spoločenstvo. Vrcholná schôdzka predstaviteľov OAJ v Abuja v roku 1991 určila cieľ vytvoriť ju do roku 2000. Potreba obnoviť a dynamizovať integračný mechanizmus vznikla hlavne v 90. rokoch. 9. septembra 1999 bolo Sirtskou deklaráciou rozhodnuté o vytvorení Africkéj únie. Ustanovujúca zmluva Africkej únie bola prijatá v Lomé v roku 2000, samit v Lusake v roku 2001 určil časový plán vzniku Africkej únie. V roku 2002 sa v juhoafrickom Durbane konalo prvé zasadnutie hláv štátov Africkej únie, čím bola činnosť novej organizácie oficiálne začatá.
Inštitúcie AU.
Články 5 až 23 Ustanovujúcej zmluvy upravujú inštitucionálny rámec AU, ktorý zahŕňa deväť orgánov:
Členstvo.
Africká Únia má 55 členov. Členmi sí všetky členské štáty OSN v Afrike a Západná Sahara (Saharská arabská demokratická republika). Maroko opustilo v roku 1984 Organizáciu africkej jednoty (predchodkyňu AÚ), kvôli pripusteniu a de facto uznaní existencie Západnej Sahary, ktorú si samo nárokuje ako súčasť svojho územia. Maroko sa opäť po 33 rokoch stalo členom 30. januára 2017.
 Západná Sahara
Rozpočet.
AU hospodári s ročným rozpočtom približne 40 miliónov USD (v roku 2004 to bolo 43 miliónov USD). Ale len 1/4 až 1/3 týchto prostriedkov pochádza z členských štátov- najmä od JAR, Nigérie, Líbye, Egypta a Alžírska; najmenej rozvinuté štáty spravidla príspevky neplatia (t. j. presúvajú splátky na ďalšie roky) alebo si ich nechávajú platiť od iných krajín (také gesto ponúka často Líbya).
Bežný chod inštitúcií je však finančne omnoho náročnejší a náklady mierových operácií sa pohybujú rádovo v stovkách miliónov USD. AU je teda finančne závislá na finančných daroch z vyspelých krajín a medzinárodných organizácií.
Predsedníctvo.
Aktuálnym predsedom na rok 2019 je prezident Egypta, Abdal Fattáh Sísí.
V roku 2018 bol predsedom prezident Rwandy, Paul Kagame.

</doc>
<doc id="121206" title="Juraj Szikora" url="https://sk.wikipedia.org/wiki?curid=121206">
Juraj Szikora

Juraj Szikora (* 2. marec 1947, Tvrdošovce, Slovensko – † 12. december 2005, Bratislava, Slovensko) bol slovenský futbalista a tréner.
Po futbalových začiatkoch v rodných Tvrdošovciach a Komárne sa už ako 17-ročný stal hráčom prvoligového Interu Bratislava (1964-1977). Neskôr hral za ZŤS Petržalku (1977-1978), Vagónku Poprad (1978-1979), DAC Dunajská Streda (1979-1980) a rakúsky Slovan Viedeň (1980–1982). V česko-slovenskej reprezentácii odohral v rokoch 1966-1971 celkom 21 zápasov v ktorých strelil 2 góly. Po skončení hráčskej kariéry sa stal trénerom. V Malej encyklopédii futbalu z roku 1984 ho autori charakterizovali slovami: ""Technicky mimoriadne vybavený hráč, plnému rozvinutiu jeho talentu zabránila výkonnostná nevyrovnanosť a náladovosť"."

</doc>
<doc id="121306" title="Raši (rabín)" url="https://sk.wikipedia.org/wiki?curid=121306">
Raši (rabín)

Rabi Šlomo ben Jicchak (hebr. רבי שלמה בן יצחק, iné varianty: "Šlomo Jicchaki, Šlomo Jarchi") (* 1040, Troyes – † 13. júl 1105, tamže) známejší pod hebrejským akronymom Raši (hebr. רש"י), bol stredoveký židovský rabín, najvýznamnejší komentátor Biblie a Talmudu. 
Narodil sa v Troyes v kraji Champagne. V roku 1055 odišiel študovať na v tej dobe slávne ješivy v Mainzi a vo Wormse. Po návrate do svojho rodiska okolo roku 1064/65 sa živil obchodom (možno s vínom). V roku 1070 založil v Troyes vlastnú ješivu, ktorú financoval z príjmov, ktoré mu vynášali jeho vinice. Podľa niektorých bádateľov vznikli jeho komentáre na základe odpovedí na otázky, ktoré mu kládli jeho študenti. Komentáre k Biblii a Talmudu, ktoré písal až do svojej smrti, okamžite prijali aškenázske aj sefardské židovské komunity a stali sa „povinnou“ súčasťou všetkých vydaní Talmudu. Komentár k Tóre bol prvou hebrejskou tlačenou knihou vôbec (Reggio di Calabria (Taliansko), 1475)
V komentároch k Tanachu sa najviac venoval Pentateuchu, významné sú aj komentáre k Piesni piesní a knihe žalmov.
Po Rašim je pomenovaný druh hebrejskej kurzívy (pozri Raši (písmo)).

</doc>
<doc id="121462" title="Magnetická rezonancia" url="https://sk.wikipedia.org/wiki?curid=121462">
Magnetická rezonancia

Magnetická rezonancia (MR) je vo všeobecnosti fyzikálny úkaz pri ktorom sú jadrá alebo elektróny v silnom a konštantnom magnetickom poli vystavené slabému oscilujúcemu magnetickému polu/rádiofrekvenčným pulzom a a odpovedajú vytvorením elektromagnetického signálu s frekvenciou charakteristickou pre tú ktorú časticu/jadro. Dochádza k nemu počas rezonancie, kedy je frekvencia oscilácie totožná s vnútornou frekvenciou častice. Tá závisí od sily statického magnetického poľa, chemického prostredia a magnetických vlastností samotnej častice. Jej význam v poslednom čase stúpol vďaka pratickým aplikáciám tohoto javu do viacerých oblastí. Do povedomia širokej verejnosti sa dostala najmä využitím v medicíne, kde tento fyzikálny princíp využívajú prístroje na 2D alebo 3D zobrazovanie častí ľudského tela.
V súčasnosti poznáme viac druhov magnetickej rezonancie (MR), či už magnetických momentov elektrónov (elektrónová paramagnetická, elektrická, cyklotrónová, ferimagnetická, feromagnetická, antiferomagnetická, akustická paramagnetická, spin-vlnová rezonancia a iné), alebo magnetických momentov jadra atómu (jadrová magnetická rezonancia, kvadrupólová rezonancia, γ-rezonancia, dvojná magnetická rezonancia a iné). MR sa využíva vo fyzikálnom, chemickom a biologickom výskume.
Jav magnetickej rezonancie.
Správanie sa častice s magnetickým momentom v stave rezonancie popisujú zložité matematicko-fyzikálne rovnice (vlastnosti rotujúcej sústavy, rovnice netlmeného harmonického pohybu a pod.). Zjednodušene možno jav magnetickej rezonancie vysvetliť na príklade elektrónovej paramagnetickej rezonancie. Vychádzajúc z planetárneho modelu atómu, elektrón obiehajúci okolo jadra vytvára vo svojom okolí magnetické pole, teda má orbitálny magnetický moment. Správanie sa častice vytvárajúcej svojim pohybom magnetický moment možno prirovnať ku správaniu sa telesa rotujúceho okolo svojej osi (gyroskopu), ktoré má moment hybnosti, v gravitačnom poli. Prirovnanie pomáha preklenúť bariéru v pochopení správania sa mikročastice (riadi sa zákonmi kvantovej mechaniky), použijúc opis správania sa dobre známeho telesa z makrosveta (napr. detská hračka vĺčik).

</doc>
<doc id="121505" title="Mnémosyné" url="https://sk.wikipedia.org/wiki?curid=121505">
Mnémosyné

Mnémosyné (iné názvy: Mnémosyna, Mnemosyne, Mnemosyna; ) je v gréckej mytológii personifikácia pamäte. Je dcérou Gaie a Urana, jedna z dvanástich Titaniek.
Mnemosyne je matkou Múz. Ich otcom bol sám najvyšší boh Zeus.
Podľa niektorých prameňov zo 4. stor. pred Kr. bola ako Mnemosyne označovaná aj jedna z riek v podsvetí, ktorá bola protikladom rieky Léthé. Mŕtve duše pijúce z rieky Léthé zabúdali po svojej reinkarnácii na svoje predchádzajúce životy, preto bolo zasvätencom odporúčané, aby pili z rieky Mnemosyne. Táto zmienka mohla byť súčasťou orfickej alebo eleusínskej mytológie.

</doc>
<doc id="121705" title="Bohemian Rhapsody" url="https://sk.wikipedia.org/wiki?curid=121705">
Bohemian Rhapsody

„Bohemian Rhapsody“ je skladba britskej rockovej skupiny Queen. Skladbu napísal Freddie Mercury pre album, ktorý v roku 1975 vyšiel pod názvom "A Night at the Opera". Kompozične ide o šesťminútovú hudobnú suitu, nemá refrén a obsahuje viaceré sekcie: hudobný úvod (intro), baladický segment, opernú pasáž, hard rockovú medzihru a záverečnú hudobnú reflexiu, codu, ktorou sa celé toto hudobné dielo uzavrie. Skladba z väčšej miery žánrovo vychádza z progresívneho rocku 70. rokov 20. storočia. Odhaduje sa, že v čase jej výroby šlo o najdrahšiu produkovanú hudobnú nahrávku jednej piesne.
V čase svojho vydania na singli mala skladba „Bohemian Rhapsody“ výrazný komerčný úspech. Na vrchole britských rebríčkov sa tento nosič držal deväť týždňov a do konca januára 1976 sa z neho predalo viac, ako milión kópií. Na vrchol sa na ďalších päť týždňov tento istý singel dostal aj po svojej reedíci z roku 1991, čím sa stal tretím najpredávanejším singlom Spojeného kráľovstva. Je tiež jedinou skladbou od toho istého interpreta, ktorá sa dvakrát dostala na vrchol rebríčka vianočných singlov Spojeného kráľovstva. Na vrcholy sa singel dostal aj v iných krajinách: v Kanade, na Novom Zélande, v Austrálii, Írsku a v Holandsku a nachádza sa aj v zozname najpredávanejších singlov sveta. V Spojených štátoch sa singel pôvodne po svojom vydaní v roku 1976 dostal na rebríčku iba na deviatu pozíciu. Do rebríčkov tejto krajiny sa na druhé miesto dostal po Mercuryho smrti v roku 1992, ale aj vďaka populárnej verzii jej klipu, ktorý bol v roku 1992 nakrútený pre film "Waynov svet".
Napriek tomu, že počiatočné reakcie na „Bohemian Rhapsody“ boli u hudobnej kritiky zmiešané, je táto pieseň najpopulárnejšou nahrávkou skupiny Queen a zároveň je aj súčasťou rôznych rebríčkov najpopulárnejších skladieb všetkých čias. Hudobné video, ktoré vyšlo k singlu je odbornou verejnosťou považované za prelomové. Časopis "Rolling Stone" k nemu napísal, že bolo nesporne významné tým, že sedem rokov pred vznikom MTV, ukázalo smer, ktorým by sa mal vyvíjať tento mediálny fenomén. V roku 2004 bola skladba „Bohemian Rhapsody“ uvedená do Grammy Hall of Fame. V roku 2012 sa v britskej komerčnej televíznej stanici ITV skladba dostala na vrchol zoznamu najlepších piesní posledných 60 rokov.
História a nahrávanie.
Freddie Mercury napísal väčšinu skladby doma na Holland Road v Kensingtone v Západnom Londýne.
Nahrávanie začalo v Rockfield Studio 1 v Monmouth dňa 24. august 1975, po trojdňovej skúške v Herfordshire. Počas tvorenia skladby boli použité ďalšie štyri štúdiá: Roundhouse, SARM (East), Scorpion, and Wessex.
Kompozícia a analýza.
Skladba sa skladá zo šiestich častí: úvod (intro), balada, gitarové sólo, opera, hard rock a finále. Tento formát, kde sa menia štýly, tóniny a tempo bol v rockovej hudbe nezvyčajný:
Táto pasáž sa začína a cappella spevom v tónine B-dur. Naspieval ju čisto Freddie Mercury, hoci v klipe spievajú túto pasáž všetci štyria členovia. Po 14 sekundách sa pridáva klavír, a Mercuryho hlas sa strieda s ďalšími vokálnymi časťami. Koniec tejto časti je sprevádzaný vstupom basov a klavírom v tónine B-dur.
V tejto časti sa pridáva ku klavíru Deaconova basgitara, čo je začiatkom tejto sekcie. Potom ako hrá klavír a basgitara, vstupujú Mercuryho vokály. Priebeh tejto sekcie je sprevádzaný Mercuryho tichým spevom, ktorý sa vyvinie do apatického sólového vystúpenia. Poltónová basová linka v tónine E-dur, v ktorej prevláda nálada zúfalstva. V 1:19 vstupujú Taylorove bicie (s rytmom 1-1-2 skladby „We Will Rock You“, avšak v baladovej forme). Ide o najdlhšiu časť skladby.
Ako Mercury spieva nastupujúcu líniu „I sometimes wish I'd never been born at all“ naberá skupina intenzitu, skladba je vedená gitarovým sólom zloženým a hraným Brianom Mayom, ktoré je prechodom medzi baladickou a opernou časťou.
Po sóle hrá klavír akord A, krátko na to sa pridáva spev. Prudká séria rytmických a harmonických zmien uvádza pseudo-operovú sekciu, ktorá obsahuje väčšinu podrobných viacvrstvových vokálov. Freddie Mercury mal na starosti strednú spevovú linku. Táto časť následne plynule prechádza do ďalšej.
Operová sekcia vedie do agresívneho hard rockovo/heavy metalového prechodu s gitarovým riffom, ktorý zložil Mercury. V 4:15 zlostný text Mercuryho v dvoch vrstvách, adresovaný nešpecifikovanému „jemu“, obviňuje, „jeho/ju“ zo zrady a zneužitia a trvá na „can't do this to me, baby“.
Posledná pasáž piesne je podobná baladickej časti, končí sa vetou „Any way the wind blows“ (táto veta sa objavila aj v prvých dvoch častiach) a následne úderom do gongu.

</doc>
<doc id="122021" title="Jacqueline du Pré" url="https://sk.wikipedia.org/wiki?curid=122021">
Jacqueline du Pré

Jacqueline du Pré (* 26. január 1945, Oxford, Spojené kráľovstvo – † 19. október 1987, Londýn) bola najznámejšia britská violončelistka 20. storočia.
Životopis.
Svoje prvé violončelo dostala od svojej matky, klaviristky a pedagogičky Iris Greep ako päťročná. V šiestich rokoch ju prihlásila do londýnskej violončelovej školy, kde sa dostala do triedy Alison Dalrympleovej ku ktorej chodila rok. V roku 1952 sa stala žiačkou Williama Pleetha na Guildhall-Schule für Musik v Londýne u ktorého študovala do roku 1959. Ako 15. ročná sa zúčastnila majstrovských kurzov u Pabla Casalsa vo Švajčiarsku, polročného štúdia u Paula Torteliera v Paríži a v roku 1966 polročného štúdia u Mstislava Rostropoviča v Moskve.
V rokoch 1961 a 1964 získala do daru od anonymných obdivovateľov nezávisle od seba dve violončelá Antonia Stradivariho. V roku 1967 sa vydala za dirigenta a klaviristu Daniela Barenboima. V roku 1972 jej bola diagnostikovaná choroba skleróza multiplex, kvôli ktorej musela v roku 1973 ukončiť svoju aktívnu kariéru a na jej následky zomrela vo veku 42 rokov. 
Je pochovaná na židovskom cintoríne (počas známosti so svojim budúcim manželom Danielom Barenboimom prestúpila na židovskú vieru) "Golders Green's" v Londýne.
Nahrávky.
Mnohé jej nahrávky vznikli v spolupráci pre EMI z ktorých napríklad violončelový koncert e-moll od Edwarda Elgara sa stal legendou. 
Zdroj.
[[Kategória:Anglickí violončelisti]]
[[Kategória:Osobnosti z Oxfordu]]

</doc>
<doc id="122043" title="British Museum" url="https://sk.wikipedia.org/wiki?curid=122043">
British Museum

British Museum po slovensky aj Britské múzeum nachádzajúce sa v londýnskom obvode Camden je jedno z najväčších a najvýznamnejších múzeí histórie a kultúry. Bolo založené v roku 1753 a jeho základom sa stala zbierka lekára a vedca Sira Hansa Sloana. Múzeum bolo pre verejnosť prvýkrát sprístupnené 15. januára 1759 a bolo umiestnené v "Montagu House" v Bloomsbury, na mieste, kde sa nachádza súčasná budova múzea.
Britské múzeum obsahuje zbierky s viac ako siedmimi miliónmi predmetov zo všetkých kontinentov dokumentujúcich históriu ľudstva od začiatku až do súčasnosti. Mnohé objekty sú uschovávané mimo budovy múzea z dôvodu nedostatku miesta.
Vstup do múzea, podobne ako do mnohých ďalších britských múzeí je voľný, platba vstupného sa požaduje iba na niektoré špecializované akcie.
História.
Pôvodne boli obsahom zbierok múzea umelecké predmety a starožitnosti. V súčasnosti je múzeum zamerané ako "všeobecné" múzeum. Prvá kolekcia venovaná Hansom Sloanom obsahovala asi 40 000 kníh, 7 000 rukopisov, tlačoviny Albrechta Dürera a mnohé starožitnosti z Egypta, Grécka, stredného a ďalekého východu a Ameriky. Zakladajúca listina zo 7. júla 1753 zaradila do zbierok múzea aj ďalšie dve knižnice – "Cottonian Library" sira Roberta Cottona a "Harleian Library" – prvého a druhého grófa z Oxfordu. Roku 1757 bola do zbierok pridaná aj "Royal Library". 
Správna rada múzea (ktorej členmi boli až do roku 1963 aj Arcibiskup Canterburský, lord kancelár a hovorca Dolnej snemovne) rozhodla o umiestnení múzea v "Montagu House", ktorý bol odkúpený od rodiny Montaguových za 20 000 £. Návrh na umiestnenie do "Buckingham House" (neskôr dobudovaný na Buckinghamský palác) bol z dôvodu vysokých nákladov a nevhodného umiestnenia odmietnutý.
Po svojom založení múzeum obdržalo ďalšie dary vrátane "Thomason Library" a "David Garrick's Library" obsahujúcich 1000 tlačených hier, ale keďže v zbierkach bolo iba málo starovekých predmetov, nebolo verejnosťou vnímané ako moderné múzeum. Prvým významným rozšírením zbierok o predmety staršieho dáta bol roku 1782 nákup zbierok gréckych a rímskych artefaktov od sira Williama Hamiltona. Po porážke Francúzska v bitke pri Abukire roku 1801 získalo múzeum mnoho egyptských sôch. Po roku 1805 sa zbierky rozšírili aj o grécke sochy najmä z "Towneley collection".
Rozsah zbierok narastal a stal sa kritickým potom, čo bola roku 1822 múzeu darovaná osobná knižnica Juraja III., obsahujúca 65 000 zväzkov, 19 000 spisov, máp a topografických nákresov. Zchátralý starý "Montagu House" bol roku 1845 zbúraný a nahradený neoklasicistickou stavbou sira Roberta Smirka.
V čase, keď bol riaditeľom múzea Antonio Panizzi, sa rozsah knižnice značne rozrástol a zlepšila sa jej organizácia, takže sa dostala na úroveň, keď mohla byť nazývaná národnou knižnicou. Zastrešený štvorcový dvor uprostred novej budovy múzea bol na Panizziho žiadosť upravený na čitáreň.
Prírodopisné zbierky boli súčasťou múzea do ich vyčlenenia do Natural History Museum roku 1887. Etnografická kolekcia bola prechodne prevedená do "Museum of Mankind" na Piccadilly, ale teraz sú súčasťou Oddelenia Afriky, Oceánie a Ameriky Britského múzea.
Špeciálna výstava "Tutanchamónove poklady" usporiadaná múzeom roku 1972 bola najúspešnejšia výstavná akcia s počtom 1 694 000 návštevníkov. V tom istom roku bol vydaný zákon ustanovujúci Britskú knižnicu, do ktorej boli z Britského múzea prevedené zbierky rukopisov a kníh.
Budova múzea.
Fasáda budovy smerom na Great Russell Street je typickým príkladom štýlu Roberta Smirka. Priečelie budovy, inšpirované gréckym chrámom zasväteným bohyni Aténe, zdobí 44 iónskych stĺpov. Trojuholníkový štít nad vchodom je zdobený plastikami Richarda Westmacotta z roku 1852, zobrazujúcimi rast civilizácie.
"Duveen Gallery" bola navrhnutá architektom Johnom Russellom Popeom. V čase druhej svetovej vojny bola poškodená pri bombardovaní a znovu sprístupnená po oprave roku 1962.
Veľká dvorana Alžbety II. je zastrešená plocha v centre budovy múzea, navrhnutá Normanom Fosterom a jeho spoločnosťou Foster and Partners. Bola otvorená v decembri 2000 a je najväčším zastrešeným priestorom v Európe. Strecha je tvorená kovovou konštrukciou vyplnenou 1 656 sklenenými panelmi. V centre veľkej dvorany sa nachádza čitáreň uvoľnená Britskou knižnicou, ktorá jej funkciu zabezpečuje neďaleko nádraží King's Cross a St Pancras.
Dopravné spojenie.
Najbližšie zástavky London Underground:

</doc>
<doc id="122145" title="Aloa pravá" url="https://sk.wikipedia.org/wiki?curid=122145">
Aloa pravá

Aloa pravá ("Aloe vera" (L.) Burm. f., 1768) je sukulentná rastlina z čeľade asfodelovité (Asphodelaceae) (staršie: z čeľade Aloaceae alebo Liliaceae), ktorá rastie v subtropických a tropických oblastiach. Využíva sa najmä v zdravotníctve, v kozmetike ale aj na obyčajné ozdobenie bytu.
Účinné látky.
Jednou z hlavných účinných látok je polysacharid acemanán. Táto substancia pri vnútornom užití aktivuje imunitný systém, chráni bunkové membrány a pôsobí antibakteriálne, antivirálne a antimykoticky. Používa sa aj v zubnom lekárstve ako lepidlo na zubné náhrady. Okrem toho aloa obsahuje vápnik, horčík, zinok, selén, vitamíny a aminokyseliny. Celkovo obsahuje viac ako 200 farmakologicky významných látok.

</doc>
<doc id="122172" title="Albus Dumbledore" url="https://sk.wikipedia.org/wiki?curid=122172">
Albus Dumbledore

Albus Percival Wulfric Brian Dumbledore je fiktívna postava zo série Harry Potter. Bol riaditeľom Rokfortskej strednej školy čarodejníckej, na ktorej študoval Harry Potter a jeho najlepší priatelia.
Bol veľmi učený a všeobecne uznávaný čarodejník, je dokonca jediný, koho sa Lord Voldemort obával, pretože už v detstve to pre neho bol prvý čarodejník, ktorého stretol, a ktorý mu potvrdil jeho schopnosti. V prvom ročníku sa spriatelil s Elphiasom „ Puňťom" Dogeom. Albus mal sklony veriť, že aj v tom najhoršom človeku sa ukrýva čosi dobré, najviac veril v lásku. Každému sa snažil dať druhú šancu. Mal zmysel pre humor, obľuboval komornú hudbu a kolky a miloval muklovské citrónové dropsy. 
Charakteristika.
Dumbledore bol nadmieru vysoký a na pohľad veľmi starý muž. Nosil polmesiačikovité okuliare na dvakrát zlomenom orlom nose. Mal modré oči, dlhé strieborné vlnité vlasy a bradu. Nosieval extravagantné habity (tyrkysové s hviezdami, zlaté...). Bol to génius. Opísal dvanásť možností využitia dračej krvi a so svojím spolupracovníkom a dlhoročným priateľom Nicolasom Flamelom dospel k viacerým objavom na poli alchýmie, najmä objavu Kameňa mudrcov. 
Život.
Narodil sa v roku 1881. Mal mladšieho brata Aberfortha a sestru Arianu, ktorá však zomrela ako veľmi mladá po nešťastnom zasiahnutí kúzlom. Žil s matkou Kendrou a otcom Percivalom v Godricovej úžľabine podobne ako Harry Potter. Za mlada sa priatelil s Gellertom Grindelwaldom, čiernym mágom, ktorý študoval na Durmstrangu. Bol vlastníkom starobylého bazového prútika, jedného z Darov Smrti, ktorý získal v roku 1945 po boji s obávaným Grindelwaldom. Počas štúdia na Rokforte bol vo fakulte Chrabromil, stal sa prefektom, neskôr aj Hlavným prefektom. Predtým, ako sa stal rokfortským riaditeľom, bol učiteľom transfigurácie. 
Bol členom a zároveň zakladateľom Fénixovho rádu, ktorý bojoval proti Voldemortovi počas prvej aj druhej čarodejníckej vojny. Pokúšal sa zničiť Voldemortove horcruxy, čo sa mu stalo osudným. Za susedu mali Bathildu Baghshotovú, autorku Dejín mágie. Bol najmocnejší čarodej na svete a keby žil, tak by bol aj doteraz. Jeho minulosť skrýva veľa zaujímavých a možno nepochopiteľných vecí. 
Bol zmierený so smrťou. V šiestom dieli knihy (Harry Potter a Polovičný princ) ho zabil kliatbou Avada Kedavra profesor Severus Snape. Urobil to však na jeho vlastnú žiadosť. Zomrel v júni roku 1997. Dumbledore skrotil fénixa Félixa, ktorý sa po majiteľovej smrti vytratil. 

</doc>
<doc id="122218" title="Združenie miest a obcí Slovenska" url="https://sk.wikipedia.org/wiki?curid=122218">
Združenie miest a obcí Slovenska

Združenie miest a obcí Slovenska (ZMOS) je záujmové združenie právnických osôb, ktoré združuje vyše 97 % všetkých miest a obcí na Slovensku.
Združenie miest a obcí Slovenska (ZMOS) bolo založené na obhajobu spoločných oprávnených záujmov a presadzovanie potrieb svojich členov, teda miest, obcí a mestských častí Bratislavy a Košíc, čo zároveň znamená, že jeho úlohou nie je vstupovať do riešenia individuálnych problémov jednotlivých členských miest a obcí. 
Združenie miest a obcí Slovenska je najväčšia nevládna organizácia združujúca, zastupujúca  a reprezentujúca mestá, obce a mestské časti na Slovensku ako právnické osoby. Od svojho založenia v marci 1990 sa aktívne zapája do reformných procesov verejnej správy a svoje aktivity vyvíja tak vo vzťahu k svojim členom,  ako aj vo vzťahu k národným orgánom a tiež na európskej a medzinárodnej úrovni. Vďaka aktívnej participácii v procesoch budovania a upevňovania miestnej samosprávy a demokracie na Slovensku Združenie miest a obcí Slovenska predstavuje neoceniteľný zdroj informácií, skúseností a dobrých praktík pre domáce a zahraničné inštitúcie a združenia miestnych samospráv.
Ústredným riaditeľom Kancelárie ZMOS je od januára 2020 Michal Kaliňák.
História.
Združenie založili zástupcovia 176 miest a obcí na ustanovujúcom sneme v Žiline 21. marca 1990. Na I. sneme združenia sa už zúčastnilo 1 013 delegátov z členských miest a obcí.
Orgány.
Orgánmi združenia v zmysle platných stanov združenia sú:
Predseda.
Predsedom združenia je Branislav Tréger, primátor mesta Liptovský Hrádok.

</doc>
<doc id="122307" title="Metadáta" url="https://sk.wikipedia.org/wiki?curid=122307">
Metadáta

Metadáta sú štrukturované dáta nesúce informácie o primárnych dátach alebo zjednodušene dáta, ktoré poskytujú informáciu o iných dátach. Slovo metadáta pochádza z gréckeho meta = medzi, za + latinského data = to, čo je dané.
Príklady.
Tradičným príkladom metadát je katalogizačný lístok v knižnici, obsahujúci dáta o pôvode a umiestnení knihy: sú to údaje o údajoch v knihe, uložené na katalogizačnom lístku. Tieto metadáta môžu slúžiť napríklad na ľahké vyhľadanie kníh.
Metadáta môžu obsahovať ako informácie o samotných dátach, napríklad počet strán knihy alebo rozmery obrázku, tak aj informácie o kontexte, napríklad autora, dátum obstarania, prístupové práva alebo druh komprimačnej metódy.
V princípe nezáleží na tom či sú metadáta oddelená od dát, ako v prípade katalogizačných lístkov, spojené s dátami (v jednom súbore) alebo na oddelenom a určenom mieste, ako napr. ID3 tagy alebo premiešaná s dátami, ako sú HTML alebo XML tagy (tag = značka).
Metadáta sú často štruktúrované pomocou tagov (značiek) a niekedy je štruktúra hierarchická. Štruktúra metadát (a formát) je v mnohých oblastiach a aplikáciách dohodnutý až štandardizovaný.
Pre iného užívateľa môžu byť metadáta, dáta, s ktorými pracuje. Napríklad pre správcov siete môžu byť metadáta v logoch o spojeniach vlastné dáta, ktorá analyzuje.
Použitie.
Na webe sú metadáta užitočné na vyhľadávanie vo veľkom množstve dostupných informácií popísaných napr. formátom RDF. Príkladom sú informácie v záhlaviach HTML dokumentov.
Hudobné súbory obsahujú v metadatách informáciu o názve skladby, autora skladby a pod. Napríklad vo formáte MP3 sa metadáta ukladajú do tzv. ID3 tagov.
Digitálne fotografie obvykle obsahujú metadáta vo formáte Exif. Sú tu uložené informácie napr. o clone, ohniskovej vzdialenosti, dátume vytvorenia snímky a pod.

</doc>
<doc id="122345" title="Rosalinda" url="https://sk.wikipedia.org/wiki?curid=122345">
Rosalinda

Rosalinda je mexická telenovela, ktorá bola vyrobená a vysielaná televíznou spoločnosťou Televisa v roku 1999.
Dej.
Rosalinda je pekné 20-ročné dievča, ktoré predáva kvety a vyzdobuje luxusnú reštauráciu. Jedného dňa stretne v tejto reštaurácií Fernanda Josého, muža s vyšším sociálnym postavením. Napokon sa do seba zaľúbia, zosobášia sa a narodí sa im dcérka, ktorej dajú meno Erika. Ale matka Fernanda Josého, Valeria, chce šťastnú dvojicu rozdeliť. Najme si preto detektíva, ktorý zisťuje, že Rosalindina skutočná matka Soledad si odpykáva 20-ročný trest vo väzení za vraždu otca Fernanda Josého a Valeria sa túto skutočnosť rozhodne využiť, aby rozdelila Rosalindu a Fernanda Josého. Bola nevinná, ale zobrala na seba všetku vinu. Po zistení tejto príšernej novinky Fernando José opúšťa Rosalindu a ich dcéru. Valeria unesie Eriku. Rosalinda upadá do depresie a nakoniec príde o rozum a zatvoria ju na psychiatriu.
Jednej noci klinika vzbĺkne a zhorí do tla. Rosalinde sa našťastie podarí uniknúť. Ale jej milovaný je presvedčený o jej smrti. Rosalinda stratila pamäť. Nájde ju žobrák Miserías a núti ju žobrať. Rosalindu sa však podarí z Miseríasových rúk zachrániť Alexovi Dorantesovi. Ten dá Rosalinde meno Paloma Dorantesová a spraví z nej slávnu speváčku. Paloma sa do Alexa zamiluje. Fernando José sa na istý čas rozhodol odísť do zahraničia a tak prichádza Fedra, ktorá sa rozhodla zaujať Rosalindino miesto v rodine a byť Erike matkou, aj keď Fedra Eriku v skutočnosti neznáša a pred Fernandom José sa len hrá na starostlivú a milujúcu matku.
Paloma sa stretáva s Fernandom José, ktorý sa do nej zamiluje. Paloma mu totiž pripomína jeho "mŕtvu" ženu Rosalindu. Paloma si veľmi obľúbi Fernandovu dcéru Eriku a tak sa s nimi veľmi často stretáva. Fedra s Alexom im chcú v ich vzťahu zabrániť a to sa im aj podarí. Paloma odchádza na svoje prvé turné a Fernando José sa ožení s Fedrou.
Paloma žije s Alexom a všetko vyzerá byť dokonalé. Ale všetko nie je úplne v poriadku. Raz v noci Paloma a Alex navštívia jeden z koncertov Fernanda Josého. Hrá skladbu, ktorú hral, keď sa prvýkrát s Rosalidou stretli. Toto sa stáva impulzom pre Rosalindinu pamäť a všetky jej spomienky z minulosti sa jej začnú vynárať z pamäti. Zdrvená týmito spomienkami zuteká von z koncertnej sály a na ceste ju zrazí auto. Sanitka ju odváža do nemocnice. Rosalinda si uvedomí, že nie je Paloma Dorantesová, ale Rosalinda.
Teraz keď Rosalinda získala späť svoju pamäť, musí sa vrátiť a bojovať o získanie svojho dieťaťa, jej rodiny a postupne možno aj Fernanda Josého, ktorého má teraz v hrsti Fedra, ktorá zviedla manžela svojej mladšej sestry Lucy, pretože Lucy s Aníbalom nemohli mať spoločné dieťa a Aníbal po dieťati veľmi túžil. Aníbal preto počas slabej chvíľky strávil noc s Fedrou. Teraz s ním však Fedra čaká dieťa, ktoré ale vydáva za dieťa Fernanda Josého. Rosalinda naráža na mnoho udalostí, ktoré jej zmenia život. Musí čeliť problémom s Valeriou a svojimi priateľmi a zisťuje, kto je biologická matka Fernanda Josého.
Fernando José zisťuje, že Fedra je smrteľne chorá a tak sa chce o ňu aj naďalej starať, čo Rosalinde zlomí srdce, keďže ona o Fedrinej chorobe nič nevedela. Fedrin stav sa postupne zhoršuje a po pôrode svojho syna sa zdôverí svojmu otcovi a Fernandovi Josému, že dieťa, ktoré porodila, nie je jeho, ale Aníbalovo - manžela Lucy. Fernando napokon dieťa dáva Lucy a Aníbalovi a Fedra na následky svojej choroby zomiera.
Telenovela končí odchodom Rosalindy a Fernanda Josého z kostola, kde sa Rosalinda plánovala vydať za iného muža z vďaky za jeho ponuku pomôcť jej získať späť svoju dcéru Eriku. Ten sa však rozhodol Rosalindu prenechať Fernandovi, pretože si uvedomil, že Rosalinda bude navždy milovať Fernanda Josého a tak sa Rosalinda a Fernando José zosobášia...
Doplňujúce informácie.
Rosalida bola vydaná aj na 2 dvojvrstvových diskoch ako upravená verzia pôvodnej telenovely.

</doc>
<doc id="122367" title="Írsky seter" url="https://sk.wikipedia.org/wiki?curid=122367">
Írsky seter

Írsky seter (anglicky: "Irish setter", nemecky: "Irish Red Setter)" známy aj ako červený seter je plemeno psa. Je to lovecké plemeno charakteristické svojou nádhernou hustou gaštanovou srsťou strednej dĺžky. Slovo seter (anglicky "setter") sa vysvetľuje ako „stavací pes“ (z angl. "to set)," teda pes, ktorý pánovi označí miesto, kde sa nachádza ulovená korisť. 
Vzhľad.
"Veľkosť a stavba tela":
Tento elegantný poľovný pes dorastá do výšky okolo 60 cm a hmotnosti približne 20 až 25 kg. Stavba jeho tela pôsobí v porovnaní s inými setrami štíhlejšie a pohyblivejšie, má aj mierne užší hrudník.
"Srsť":
Srsť írskeho setra je dlhá, hodvábna a hladká. Zástavice (dlhšie strapce srsti) sa nachádzajú na zadnej strane nôh, na chvoste, na hrdle a na hrudi. Farba srsti tohto plemena je červenohnedá.
Povaha a temperament.
Toto plemeno je veľmi temperamentné. Napriek tomu, že mu niektorí pripisujú sklon k nezávislosti, sa dá írsky seter veľmi dobre vycvičiť. Trpezlivou výchovou a správnym výcvikom môžete získať spoľahlivého psa s výbornými loveckými schopnosťami. Okrem temperamentu a množstva energie, vďaka ktorým získal írsky seter povesť roztržitého extroverta, sú typické pre toto plemeno aj jeho prítulnosť a vernosť. 
Vhodné prostredie.
Ako poľovný pes získal vhodné uplatnenie nielen na poliach a lúkách, ale aj vo vode. Ak ho chcete mať ako domáceho psa, musíte mu zabezpečiť dostatočný výbeh. Jeho potreba pohybu je veľmi veľká. Keby ste mu nezabezpečili dostatočný výbeh, len by ste ho trápili. S deťmi tento šikovný pes vychádza veľmi dobre, napriek tomu sa mu pripisuje vlastnosť, že pri kontakte s cudzími osobami a psami môže prejaviť náladové správanie.
Je vhodný do rodinného domu a má veľmi rád deti. 
História.
Vývoj plemena írsky seter ovplyvnil starý španielsky stavač Perdiguero (mimo Španielsko takmer úplne neznámy), čierno bieli dlhosrstí stavači z krajiny Francúzsko a škótski setri. Vznikol v Írsku pravdepodobne systematickým krížením Írskeho červeno-bieleho setra s neznámym červeným psom. Pôvodne sa vedľa seba choval ako írsky červený seter, tak červeno-biely seter a ich majitelia ich bežne krížili v snahe získať čo najlepšieho jedina na prácu. Červených setrov však bolo spočiatku menej. Až postupne začala ich obľuba stúpať, pretože boli považovaní za elegantnejších. V Írsku sa im dodnes hovorí "Modderhu", v preklade to znamená "červený pes".

</doc>
<doc id="122405" title="Mercury (kozmická loď)" url="https://sk.wikipedia.org/wiki?curid=122405">
Mercury (kozmická loď)

Mercury bola kozmická loď použitá v programe Mercury americkej NASA. Kabína vesmírnej lode Mercury bola jednomiestna. Mala tvar kužeľa, ktorého širší koniec bol pokrytý berýliovým tepelným štítom. Neskôr bol berýliový štít kvôli vysokej cene a technologickej náročnosti nahradený ľahším štítom z fenolovej živice. Štít sa prudkým žiarom odparoval a tým chránil zvyšok vesmírnej lode. Tento štít musel pri návrate odolávať teplotám vyše 1 600°C. Kabína bola zhotovená z titánových plechov hrúbky 0,25 mm. Zvlášť tepelne namáhané miesta boli pokryté ešte zliatinou Rene-4 a berýliovými plátmi. Medzi vonkajším a vnútorným plášťom bola tepelná a zvuková izolačná látka. Kabína obsahovala dva otvory a jedno okienko (priezor). Malý vstupný prielez bol na boku lode a po pristátí bol odhadzovaný tridsiatimi pyroskrutkami. Na pozorovanie vonkajšieho diania slúžili dve okienka a navigačný periskop.
Vo vnútri kabíny sa nachádzali jedna hlavná a dve bočné prístrojové dosky. Vnútorné ovládacie prvky tvorilo viac než 55 elektrických prepínačov, 30 viacpolohových ističov, 35 mechanických viacstupňových prepínačov a ďalšieho vybavenia. Elektrickú energiu zabezpečovali celkove tri batérie: dve s výkonom 3 kWh a jedna s výkonom 1,5 kWh. Počas letu sa počítalo s automatickým riadením prevádzaným za asistencie pozemských staníc s takmer nulovou potrebou zásahu astronauta. Automatizované systémy však trpeli množstvom porúch a preto sa prítomnosť astronauta ukázala ako rozhodujúca pre úspešné ukončenie niekoľkých misií. Medzi ďalšie systémy lode patril aj systém zabezpečenia životných podmienok. Ten zásoboval astronautov skafander čistým kyslíkom s tlakom 0,3 atmosfér a zaisťoval vhodné hodnoty teploty a vlhkosti pre prežitie astronauta a funkčnosť palubných prístrojov.
Loď mala celkovo 18 kontrolných dýz (RCS), ktoré po oddelení nosnej rakety zabránili rotácii lode, stabilizovali kabínu a boli schopné natočiť ju tepelným štítom dopredu. Loď nemohla sama prevádzať orbitálne manévre. Kontrolné dýzy boli pre väčšiu spoľahlivosť zastúpené zdvojene pre automatizovaný aj manuálny okruh riadenia. Takisto nádrže pre pohonné hmoty, peroxid vodíka, boli zdvojené. Pre zaistenie návratu na Zem bola loď vybavená tromi brzdiacimi (retrográdnymi) motormi na pevné palivo. Tie pri ťahu 4,5 kN za dobu 10 sekúnd znížili orbitálnu rýchlosť na dostatočnú hodnotu vhodnú pre pristávanie. Kvôli zníženiu nárazu boli raketové motory zapaľované po jednom v päť sekundových intervaloch. Pre úspešné pristátie postačovala spoľahlivá činnosť dvoch z troch motorov. Prázdny obal motorov bol pred vlastným vstupom do atmosféry odhadzovaný od lode.
Vlastné pristátie na vodnej hladine zaisťoval zdvojený padákový systém pozostávajúci zo stabilizačného padáka s priemerom 1,8 metra vypusteného vo výške 6,4 km a hlavného nosného padáku s priemerom 20 metrov, ktorý bol vypustený vo výške 2,9 km. Pristátie bolo pomerne tvrdé, náraz na vodnú hladinu sa uskutočňoval rýchlosťou 10 m/s a preto sa pre jeho stlmenie používal vzduchový tlmiaci vak vytvorený za pomoci tkaniny medzi tepelným štítom a dnom kabíny. Bol nafukovaný krátko po otvorení hlavného padáka.

</doc>
<doc id="122530" title="Ekumenický koncil" url="https://sk.wikipedia.org/wiki?curid=122530">
Ekumenický koncil

Ekumenický koncil (gr. οἰκουμένη - "obývaný svet") alebo všeobecný snem je stretnutie biskupov (koncil) celej cirkvi na celom svete. Pojem "celá cirkev" sa vykladá v pravosláví tak, že zahrnuje všetky ortodoxné cirkvi v plnom spojení medzi sebou navzájom, kým katolícka cirkev vyžaduje okrem toho plné spoločenstvo s Rímskou cirkvou, čiže s rímskym pápežom (kan. 336 – 341 CIC 1983).
Pravoslávie uznáva 7 ekumenických snemov, rímskokatolícka cirkev 21.
Zoznam ekumenických koncilov:

</doc>
<doc id="122577" title="Aténska demokracia" url="https://sk.wikipedia.org/wiki?curid=122577">
Aténska demokracia

Aténska demokracia alebo klasická aténska demokracia je označenie pre politické zriadenie mestského štátu Atény v 6. - 3. storočí pred Kr. Bola to demokracia (v širšom zmysle slova), presnejšie (zhruba od roku 508 pred Kr.) priama demokracia.
Ako začiatok aténskej demokracie sa udávajú roky:
Ako koniec aténskej demokracie sa udávajú roky:
Vymedzenie začiatku sťažuje aj skutočnosť, že je často sporné, ktoré jednotlivé inštitúcie treba pripísať ktorej osobnosti.
Dejiny.
O Solónovom systéme (590 - 561/558 pred Kr.) pozri Solón. Po tyranii Peisistrata a Hippiasa (561/558 - 510/508 pred Kr.) sa vlády zmocnil Kleistenes.
Kleistenes vykonal reformu Solónovej ústavy (508/507 pred Kr.): Rozdelil obyvateľov podľa územnej príslušnosti (bydliska) - nie podľa rodovej a kmeňovej ako doteraz. Základná jednotka novej územnej organizácie sa nazývala "démos", išlo o nerovnomerne rozdelené samosprávne obvody. Na vyššej úrovni bol aténsky mestský štát rozdelený na tri oblasti: mesto, vnútrozemie, pobrežie a každá z nich na 10 trittyí. Vždy jedna trittya z mesta + jedna z pobrežia + jedna z vnútrozemia tvoria tzv. fýlu, celkovo je teda 10 fýl. Všetci občania (okrem otrokov, cudzincov a žien) si boli rovní, každý občan mal právo voliť a zastávať úrady. Úrady boli obsadzované žrebovaním, okrem úradu stratéga, ktorý bol volený z každej fýly z najvhodnejších kandidátov, čím vznikol zbor 10 stratégov. Tento zbor v čase vojny velili aténskemu vojsku, v čase mieru mal na starosti výcvik obyvateľov a podobne. Politické inštitúcie Solónovej ústavy zostali zachované s jedinou výnimkou: Rada 400 bola zmenená na Radu 500 (nazývanú aj "búlé"; 50 zástupcov z každej fýly), ktorá pripravovala zasadania eklézie. Na dôležitosti získalo ľudové zhromaždenie (eklézia), na ktorom mal možnosť účasti a návrhov každý dospelý občan. Riešili sa tu spory, volili úradníci, rozhodovalo sa o otázkach vojny a mieru. Občania sa stretávali na agore, ktorá ležala na sever od Akropoly. Kto chcel rozhodovať o politických otázkach, musel sa osobne zúčastniť všetkých rokovaní; takýto systém sa nazýva priama demokracia. Kleistenes zaviedol aj všeľudové hlasovanie zvané ostrakizmus (prvý raz použité r. 488 pred Kr.), ktoré je definované ako hlasovanie o tom, či vyobcovať politika na 10 rokov do cudziny tak, že pritom nestratí ani majetok ani občianske práva.
V roku 462/461 pred Kr. uskutočnil reformy Efialtes. Zbavil moci areopág (ostala mu len jedna funkcia) a kontrolu úradníkov presunul na Radu 500, ľudové zhromaždenie a ľudový súd. Od tohto okamihu definitívne môžeme hovoriť o aténskej demokracii, vhodnejšie však o vyspelej aténskej demokracii. 
V rokoch 443 až 429 pred Kr. bol každoročne za stratéga zvolený Perikles, za ktorého Atény zaznamenali značný rozmach. Perikles bol veľký zástanca demokracie. Aby sa všetci občania - aj najchudobnejší - mohli zúčastniť na politickom živote, zaviedol za účasť na ľudových zhromaždeniach diéty. Diétami platil aj úradnícke miesta. Chudobným mimochodom umožnil aj bezplatný prístup k divadlu a na náboženské slávnosti. Pozri aj článok Perikles.
V roku 322 pred Kr. sa definitívne skončila vyspelá demokracia. V rokoch 322 - 307 pred Kr. aténska demokracia zanikla (macedónska nadvláda; Antipatros zaviedol oligarchiu), v roku 307 pred Kr. bola obnovená v pozmenenej podobe, v roku 262 pred Kr. (obnovenie macedónskej nadvlády) zanikla úplne.

</doc>
<doc id="122765" title="Uhlová rýchlosť" url="https://sk.wikipedia.org/wiki?curid=122765">
Uhlová rýchlosť

Uhlová rýchlosť je fyzikálna veličina opisujúca otáčavý pohyb telesa. Jednotkou uhlovej rýchlosti je radián za sekundu (radián je pritom bezrozmerná jednotka, uhlová rýchlosť má teda vlastne rovnaký rozmer ako napríklad frekvencia).
Vzorce súvisiace s uhlovou rýchlosťou.
Ak teleso vykoná jednu otáčku za čas "T" (tento čas potom nazývame periódou otáčavého pohybu), jeho uhlová rýchlosť je:
Hmotný bod vzdialený "r" od osi otáčania prejde počas periódy dráhu rovnú obvodu kružnice s polomerom "r". Jeho rýchlosť je preto:
čo môžeme s použitím predchádzajúceho vzťahu pre uhlovú rýchlosť prepísať do tvaru:
Tento vzťah udáva rýchlosť jednotlivých bodov telesa pri otáčavom pohybe.
Označenie, jednotka a výpočet.
Veličina je vlastne rýchlosť bodu, ktorý sa pohybuje v jednotkovej vzdialenosti od stredu. (napr. rýchlosť bodu v "m"/"s" vo vzdialenosti 1 m od stredu otáčania).

</doc>
<doc id="122806" title="Latin pop" url="https://sk.wikipedia.org/wiki?curid=122806">
Latin pop

Latin pop (po španielsky "pop latino") je druh populárnej hudby z Latinskej Ameriky, Španielska, Portugalska a od hispánskych amerických umelcov, ktorý spievajú v španielčine. Ostatní európski speváci, ktorí pochádzajú z krajín, kde sa nehovorí po španielsky, zvyčajne z Talianska, sú tiež niekedy považovaní za predstaviteľov latin popu. 
Existujú dve hlavné varianty tohto hudobného žánru. Prvý je skutočný pop spievaný v španielčine, v spanglish (španielská angličtina) alebo v portugalčine. Druhý mieša pop s rôznymi variantami latinsko-amerických alebo iberských rytmov ako salsa, samba, cumbia, norteña, merengue, banda, tex-mex, flamenco, tango, reggaeton, vallenato a reggae. Latin pop často obsahuje tiež hip-hopove časti. 
Veľa svetových spevákov má v svojom repertoáry zopár latino hitov bez toho, aby boli hispánskeho pôvodu. Napríklad Madonnina pieseň "La Isla Bonita", pieseň "Spice up Your Life" od Spice Girls, pieseň "I Wanna" Lotyšky Marie N (tiež známej pod menom Marija Naumova, ktorá vyhrala cenu Eurovízie v roku 2002), "Mi Chico Latino" speváčky Geri Halliwell alebo skladba "Dov'è L'Amore" speváčky Cher. 
Niektorí umelci zvyčajne zahŕňajú latino remixy do ich vlastných singlov, ktoré potom tiež môžu byť klasifikované ako latin pop. Tieto skladby bývajú zvyčajne namixované DJmi s hispánskym pôvodom. Patria medzi nich David Morales, Junior Vazquez, či Pablo Flores a ďalší. Niektorí speváci, ktorý vydali takéto remixy sú, okrem už spomenutých, napríklad Mariah Carey, Britney Spears, Whitney Houston, Will Smith, Alexia, Jamiroquai, Jennifer Paige.
Latin pop sa často označuje ako vybrúsená produkcia pri včleňovaní nevtieravých latino rytmov a inštrumentácii do skladieb. Latin pop sa poprvýkrát dostal do svetového povedomia prostredníctvo vokalistu Ritchieho Valensa v neskorých päťdesiatych rokoch 20. storočia. V neskoršej dekáde spevák sentimentálnych piesní Julio Iglesias, všestranne nadaná Gloria Estefan a medzi tínedžermi obľúbená skupina Menudo dostali tento štýl do popredia. Nedávno Ricky Martin, Shakira, Thalía, Paulina Rubio a popová skupina RBD predávajú latin pop miliónom ľudí na celom svete.
Za hlavných textárov latin popu sú považovaní Richard Daniel Roman, Estefano a Shakira.

</doc>
<doc id="122814" title="Tučniak okatý" url="https://sk.wikipedia.org/wiki?curid=122814">
Tučniak okatý

Tučniak okatý ("Pygoscelis adeliae") je druh tučniaka z rodu "Pygoscelis". Tento tučniak má modročierny chrbát a čisto bielu spodnú časť tela. Tučniak okatý má charakteristický biely očný krúžok okolo oka (podľa toho je pomenovaný „okatý“). V Antarktíde hniezdi počas leta, keď nie je zamrznuté pobrežie. Vtedy vytvára, podobne ako ostatné tučniaky, obrovské kolónie, zložené až z 200 000 i viac párov. Samica znáša zvyčajně dve vajcia s odstupom dvoch dní. Inkubáciu znášky robia striedavo obaja partneri. Tento tučniak je dosť agresívny – vtáky v hniezdnych kolóniách si bežne navzájom „kradnú“ kamienky zo susedných hniezd.

</doc>
<doc id="122822" title="Mačka divá" url="https://sk.wikipedia.org/wiki?curid=122822">
Mačka divá

Mačka divá alebo mačka lesná ("Felis silvestris/Felis sylvestris") je druh z rodu Felis (mačka). Žije v Európe, Afrike a v Ázii až po západnú Čínu, Mongolsko a Indiu. Výskyt na Slovensku bol doložený na 64,8 % územia.
Podľa Medzinárodnej únie na ochranu prírody a prírodných zdrojov mačka divá patrí medzi najmenej ohrozené druhy, trend celkovej populácie je klesajúci.
Opis.
Mačka divá sa veľmi podobá našej domácej mačke. Mačka divá môže vážiť 1,2-8 kg a dosiahnuť dĺžku 47-78 cm. Má na prvý pohľad zavalitejšiu postavu ako mačka domáca, najmä vďaka dlhšej a hustejšej srsti. Mačka divá má tiež väčšiu hlavu s dlhými fúzmi a menšími ušami. Je sfarbená do sivohneda až sivožlta, s výraznými ryhami na chrbte, chvoste a nohách. Na chrbte je výrazný tmavý pás, brucho býva krémovo žlté. Od zdivočenej mačky domácej ju možno odlíšiť najmä podľa chvosta - chvost mačky divej je kratší ako polovica dĺžky jej tela, po celej dĺžke huňatý a pred koncom má 3-4 pruhy, kým zdivočená mačka domáca má chvost dlhší ako polovicu dĺžky svojho tela, postupne sa zužuje a má väčší počet pruhov na konci.
Jej poddruhy, mačka plavá a mačka stepná, sú predkovia dnešnej domestikovanej mačky domácej.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 279 (64,8 % rozlohy Slovenska, do roku 1964 len v 128, 29,7 %) v nadmorských výškach 98 (Poľany) – (Popradské pleso vo Vysokých Tatrách).
Na Slovensku žije najmä v pahorkatinách a v podhorských aj horských lesoch, v najvyšších horách, ako sú Vysoké Tatry a Nízke Tatry, sa vyskytuje vzácne.
Jej stavy boli v minulosti veľmi znížené, preto sa pristúpilo k jej umelému odchovu a vypúšťaniu do voľnej prírody.
Biotop.
Nájdeme ju všade, kde sa zachovali staršie lesné komplexy s dostatkom dutín či nôr po iných zvieratách. Pre mačku divú sú typické zmiešané a listnaté lesy v podhorí alebo vo vrchovinách, výnimočne sa vyskytuje vo vysokých horách alebo nížinách.
Spôsob života.
Mačka divá je nočným zvieraťom. Cez deň oddychuje v brlohu, alebo pod vývratmi stromov. Žije samotárskym životom. Dokáže loziť po stromoch a loviť vo výškach.
Dožíva sa 15-20 rokov.
Potrava.
Živí sa drobnými stavovcami, najmä myšami, hrabošmi a vtákmi, výnimočne uloví mladého králika alebo zajaca.
Delenie.
Členenie na poddruhy je sporné:
Delenie 1:
Delenie 2 podľa Mattern, M. Y., McLennan, D. A., 2000: Phylogeny and speciation of Felids:
Delenie 3:
Delenie 4:
Delenie 5 podľa savci.cz:
Delenie 6 podľa angl. wiki:
Ochrana.
Je zákonom chránená, spoločenská hodnota je 1840 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh európskeho významu zaradený do Bernského dohovoru (Príloha II) a smernici o biotopoch (Príloha IV).

</doc>
<doc id="122868" title="Urýchľovač častíc" url="https://sk.wikipedia.org/wiki?curid=122868">
Urýchľovač častíc

Časticový urýchľovač je zariadenie, ktoré pomocou elektrického poľa udeľuje elektricky nabitým časticiam vysokú rýchlosť. Existujú dva základné typy urýchľovačov: lineárny a kruhový. Po urýchlení je časticiam postavený do cesty terčík. Pri náraze doňho sa prichádzajúce častice rozptýlia a ak majú dostatočne veľkú energiu, vznikajú pritom ďalšie častice (produkty zrážky). Na zaznamenanie toho, čo sa deje pri zrážke častíc s detektorom slúžia časticové detektory.
Časticové urýchľovače a detektory sa používajú na skúmanie zloženia hmoty okolo nás - atómov, elementárnych častíc, kvarkov. Použitá metóda sa dá zjednodušene prirovnať k skúmaniu zloženia a fungovania auta analýzou úlomkov vznikajúcich pri jeho čelnom náraze do betónového múru. Pri tomto prirovnaní platí podobná závislosť ako pri urýchľovačoch: čím väčšiu rýchlosť autu dodáme, na tým menšie časti sa rozbije. Podobne častice urýchlené na väčšie rýchlosti nám umožňujú skúmať zloženie hmoty s väčšou presnosťou, na menších dĺžkach. To je zároveň dôvod, prečo sa stavajú stále väčšie urýchľovače. V súčasnosti dosahujú urýchľované častice energie zhruba 1 TeV (na zariadení TEVATRON vo Fermilabe, USA). V roku 2008 by mala byť dosiahnutá energia 7 TeV (na LHC v CERN-e, Švajčiarsko - pozri nižšie).
Lineárny urýchľovač.
V lineárnom urýchľovači sa urýchľované častice pohybujú po priamke v trubici, na ktorej konci je terčík. Jeho nevýhodou je to, že zatiaľ čo v kruhovom urýchľovači môžu byť častice urýchľované počas mnohých obehov, v lineárnom urýchľovači máme k dispozícii iba jeden prelet častice trubicou. Naopak jeho výhodou je, že častice nie je potrebné udržiavať na kruhovej dráhe.
Lineárne urýchľovače sú preto populárne na dosahovanie pomerne malých energií, kedy dĺžka potrebnej trubice nie je príliš veľká. Najväčší lineárny urýchľovač je SLAC (Stanford Linear Accelerator Center) v USA, ktorý má dĺžku 3,2 kilometra. Elektróny a pozitróny sú v ňom urýchľované na energie do 50 GeV. Uvažuje sa o výstavbe medzinárodného lineárneho urýchľovača v rokoch 2015-2020 s dĺžkou približne 30 kilometrov, v ktorom by bolo možné dosiahnuť vyššie energie.
Konštrukcia lineárneho úrýchľovača.
Najjednoduchší urýchľovač je tvorený dvoma elektródami. Najčastejšie využitie bývalo v CRT obrazovkách. V prípade použitia v röntgene je druhá elektróda nahradená terčíkom, kde elektróny po náraze vyžarujú brzdné- röntgenové žiarenie. 
Pre získanie vyšších energií sa najčastejšie používa konštrukcia viacnásobných elektród, ktoré sú riadené spoločnou frekvenciou. Častica s nábojom je elektrostaticky urýchľovaná v medzerách medzi elektródami. Vzhľadom na zvyšujúcu sa energiu a teda i rýchlosť častice je každá nasledujúca vzdialenosť medzier a teda i dĺžka elektród zväčšená úmerne zvýšeniu rýchlosti častice.
 V priestore pohybu urýchľovanej častice musí byť vytvorené hlboké vákuum.
Kruhový urýchľovač.
V kruhovom urýchľovači sa urýchľované častice pohybujú po kruhovej dráhe. Sú na nej udržiavané pomocou magnetického poľa, na ich urýchľovanie je aj v tomto prípade používané elektrické pole.
Pohyb po zakrivenej dráhe nie je iba technickou komplikáciou. Problém spočíva najmä v tom, že častice pohybujúce sa po kruhovej dráhe majú veľké zrýchlenie (odstredivá sila). Podľa teórie relativity a teórie elektromagnetizmu častica, ktorá má nejaké zrýchlenie kolmé na smer jej pohybu vyžaruje elektromagnetické žiarenie (tiež synchrotrónové žiarenie).
Pri kruhovom urýchľovači je preto energia časticiam dodávaná elektrickým poľom znižovaná vlastným vyžarovaním týchto častíc. Toto vyžarovanie sa dá znížiť zväčšením polomeru dráhy (dostredivá sila je nepriamo úmerná polomeru dráhy, čiže sa tým zmenší). To je dôvodom, prečo potrebujeme na dosahovanie vyšších energií kruhové urýchľovače stále väčších rozmerov.
V auguste 2008 by mal byť dokončený najväčší urýchľovač LHC (Large Hadron Collider) v CERNe. Protóny v ňom dosiahnu energie do 7 TeV. Jeho výstavba začala v roku 1995 a odhaduje sa, že si celkovo vyžiada zhruba 8 miliárd dolárov.
Rýchlosť vs. energia.
Pri experimentoch na časticových urýchľovačoch je zvykom hovoriť o energiách, ktoré v nich častice dosahujú. Je to tak kvôli tomu, že rýchlosť týchto častíc je veľmi blízka rýchlosti svetla a je preto jednoduchšie povedať "elektrón má energiu 50 GeV" než "elektrón má rýchlosť 0,99999999995-násobku rýchlosti svetla" (desať deviatok a potom päťka).
Pretože rýchlosti týchto častíc sú relativistické, na vzťah ich energie a rýchlosti, je potrebné použiť relativistické vzorce:
formula_1 
kde v je rýchlosť častice v "m/s", m0 je pokojová hmotnosť v "kg", c je rýchlosť svetla a E je energia častice v "J".
Potom napríklad elektrón urýchlený na energiu 1eV (=1,6E-19J) sa pohybuje rýchlosťou 593 km/s a protón (s pokojovou hmotnosťou=938 MeV/c2=1,67E-27 kg) a s tou istou energiou sa pohybuje rýchlosťou 13,4 km/s.

</doc>
<doc id="122874" title="Milton Friedman" url="https://sk.wikipedia.org/wiki?curid=122874">
Milton Friedman

Milton Friedman (* 31. júl 1912, Brooklyn, New York – † 16. november 2006, San Francisco, Kalifornia) bol americký ekonóm, štatistik a univerzitný profesor, významný predstaviteľ chicagskej školy. V roku 1976 mu bola udelená Cena Švédskej ríšskej banky za ekonomické vedy na pamiatku Alfreda Nobela. Spolu s Keynesom je najznámejší a najvplyvnejším ekonómom 20. storočia.
Detstvo a mladosť.
Milton Friedman sa narodil 31. júla 1912 v Brooklyne, mestskej štvrti New Yorku, ako štvrté dieťa v rodine židovských imigrantov Jenő Saula Friedmana (1878) a Sarah Ethel rod. Landauovej (1881), ktorí pochádzali z Berehova () v Podkarpatskej Rusi (dnes súčasť Ukrajiny).
Milton Friedman priznal, že "„ako mnoho prisťahovaleckých rodín, sme boli veľmi chudobní. Nikdy sme nemali rodinný príjem, ktorý by nás na súčasné štandardy posunul nad úroveň chudoby.“" Do základnej školy nastúpil o rok skôr, vo veku piatich rokov (1917). Ako talentovaný žiak bol v šiestom ročníku posunutý o ročník vyššie. V roku 1924 nastúpil na strednú školu Rahway High School.
Charakteristika.
Bol to liberál (v podstate predstaviteľ tzv. kapitalizmu laissez-faire), predstaviteľ tzv. chicagskej školy, monetarizmu, oponent raného keynesovstva (kritizoval ignorovanie peňazí ako faktora v raných keynesovských modeloch, odmietal možnosť stimulácie ekonomiky fiškálnou politikou, zaviedol pojem prirodzenej nezamestnanosti). Obhajoval čistý floating (plávajúci kurz meny), presadzoval zápornú daň. Zaoberal sa infláciou a rastom miezd. K najvýznamnejším patrí jeho (mnohými ekonómami kritizovaná) štúdia o dôležitosti peňazí pri vysvetľovaní inflácie a jeho štúdie zaoberajúce sa časovými oneskoreniami vo všetkých typoch hospodárskej politiky. 
Študoval matematiku na Rutgers University a neskôr ekonómiu na univerzite v Chicagu. V roku 1935 pracoval vo Washingtone na príprave rozsiahlej štúdie o rozpočtoch spotrebiteľov. V rokoch 19411943 pracoval na ministerstve financií, kde sa zaoberal daňovou politikou vojnového obdobia, pracoval ako matematický štatistik, venoval sa problémom návrhov zbraní, experimentom v metalurgii a vojnovej taktike. Na jeseň roku 1950 pôsobil ako konzultant agentúry vlády Spojených štátov, ktorá realizovala plnenie Marshallovho plánu. 
Nobelovu cenu za ekonómiu získal v roku 1976 za výsledky v oblasti analýzy spotreby, histórie a teórie peňazí a za predvedenie zložitosti stabilizačnej politiky.
Diela.
K jeho najznámejším dielam patria napríklad:
Napísal tiež slávny text pojednávajúci o metóde ekonomickej vedy – Metodológia pozitívnej ekonómie, známy je taktiež vďaka Liberálnemu inštitútu. Platnosť teórie overí len totožnosť s realitou.
Literatúra.
Monografie

</doc>
<doc id="122927" title="Verbum (časopis)" url="https://sk.wikipedia.org/wiki?curid=122927">
Verbum (časopis)

Verbum je reprezentatívny slovenský katolícky časopis orientovaný predovšetkým na katolícku inteligenciu.
Založený bol v máji 1946 na fare v Liptovskom Hrádku, kde bol vtedy kaplánom básnik katolíckej moderny Janko Silan. Do časopisu prispievalo celé spektrum katolíckych intelektuálov, z ktorých mnohí boli predtým redaktori zaniknutej Obrody. Z najvýznamnejších treba spomenúť týchto: Ladislav Hanus, Jozef Kútnik, Cyril Dudáš, Vendelín Jankovič, Anton Harčar a mnohí ďalší. Okrem časopisu sa vytvorilo aj nakladateľstvo Verbum. Sídlo časopisu a vydavateľstva bolo v Košiciach.
Počas svojej existencie sa Verbum stal veľmi vyhľadávaným časopisom, ktorý nestíhal vyhovieť všetkým objednávkam. Mal špecializované čísla, ktoré sa venovali filozofii, umeniu... Jedno dvojčíslo sa venovalo protestantizmu. Vyvolalo výrazné ohlasy. Jeden z nadôležitejších príspevkov v ňom mal Ladislav Hanus pod názvom "Protestantizmus ako náboženský typ". 
Verbum bol na pokyn komunistických predstaviteľov zlikvidovaný v marci 1948 (výraznou aktivitou prispel Jozef Straka, ktorý okrem iného zatýkal biskupa Jána Vojtaššáka). Viacerí prispievatelia boli pozatýkaní a strávili mnoho rokov v komunistických žalároch.
Obnova Verbumu po r. 1989.
Ako hovorí jeden z ponovembrových vedúcich redaktorov Michal Potemra: „Myšlienka Verbumu mala to šťastie, že jej nositelia z rokov 1948 ešte žili ako viac-menej schopní osemdesiatnici a považovali za svoju povinnosť obnoviť vydavateľstvo i časopis Verbum.“
Okrem spišského kňaza Janka Magu bol v pozadí obnovy Verbumu pracovník Matice slovenskej a bývalý šéfredaktor Katolíckych novín Juraj Chovan. Požiadal o pomoc Spolok sv. Vojtecha a keď sa k nemu pridalo aj jezuitské vydavateľstvo Dobrá kniha, Verbum mohlo vydať svoje prvé číslo v apríli 1992.
Myšlienkovo nadväzovalo na povojnové idey, rubriky aj princípy. Zásadou bolo – a stále aj je – vyhýbať sa politickej polemike.
Šéfredaktormi postupne boli Juraj Chovan, Michal Potemra, Blažej Krasnovský, Jozef Leščinský a súčasným šéfredaktorom je košický kňaz Pavol Hrabovecký. Ten sa vyjadruje o svojich plánoch s Verbumom: „Verbum chce spájať ľudí, ktorí túžia rozvíjať sa, aby tak mohli odpovedať na svoje otázky, ale aj na otázky druhých, ktorí sa nemajú koho opýtať.“

</doc>
<doc id="122970" title="Anthony Kiedis" url="https://sk.wikipedia.org/wiki?curid=122970">
Anthony Kiedis

Anthony Kiedis (* 1. november 1962, Grand Rapids, Michigan, USA) je americký hudobník a spevák, zakladateľ a hlavný spevák skupiny Red Hot Chili Peppers.
Narodil sa v nemocnici St. Mary Hospital v meste Grand Rapids v štáte Michigan matke Margaret a otcovi Johnovi. Keď mal Anthony 3 roky, jeho rodičia sa rozviedli . Má dve sestry (Julie a Jen) a brata Jamesa. Žil so svojou matkou v Grand Rapids až do svojich 11 rokov, keď sa presťahovali do Los Angeles. Ovplyvnil ho jeho otec John, ktorý vystupoval pod umeleckým menom Blackie Dammet ako herec, a zároveň bol drogový díler. Ako mladý počúval skupiny ako Sly &amp; the Family Stone, Led Zeppelin, What Is This? a Stevieho Wondera.
Keď mal približne 15 rokov a chodil do školy Fairfax High School, stretol budúcich členov skupiny Red Hot Chili Peppers: Michaela Balzaryho (Flea), Hillela Slovaka a Jacka Ironsa. V súčasnosti je hlavný spevák (leader) skupiny Red Hot Chili Peppers spolu s Michalom Blazarym (Flea), Chadom Smithom a Joshom Klinghofferom.

</doc>
<doc id="123032" title="Česko-slovenské národné hokejové mužstvo" url="https://sk.wikipedia.org/wiki?curid=123032">
Česko-slovenské národné hokejové mužstvo

Česko-slovenské národné hokejové mužstvo patrilo k popredným reprezentačným hokejovým mužstvám. Získalo šesť titulov majstrov sveta (1947, 1949, 1972, 1976, 1977, 1985). Šesťkrát (v rokoch 1961, 1965, 1968, 1969, 1985 a 1992) tiež získalo cenu za najlepší kolektív v česko-slovenskej ankete Športovec roka.
Po rozdelení Česko-Slovenska v roku 1993 sa jeho nástupcami stali české a slovenské národné hokejové mužstvo, ale oficiálne nástupnícke práva a možnosť hrať naďalej v najvyššej kategórii získalo Česko. Slovensko sa medzi hokejovú elitu dostalo v najkratšom možnom čase.

</doc>
<doc id="123034" title="Reading" url="https://sk.wikipedia.org/wiki?curid=123034">
Reading

Reading (vyslov [ˈrɛdɪŋ]) je anglické mesto v grófstve Berkshire na sútoku riek Temža a Kennet.
Začiatky mesta spadajú minimálne do 8. storočia, kedy je známe ako "Readingum". V v stredoveku bolo dôležitým mestom s významným kláštorom, ktorý mal väzby na kráľovskú rodinu. Jeho moc upadla po sérii ekonomických kríz v 17. storočí. V súčasnosti ide o dôležité ekonomické centrum južneho Anglicka. 
V Readingu sa nachádza známa univerzita a futbalový klub Reading F.C., ktorý hrá najvyššiu anglickú Premiership.

</doc>
<doc id="123065" title="Gemerská župa" url="https://sk.wikipedia.org/wiki?curid=123065">
Gemerská župa

Gemerská župa resp. Gemerská stolica resp. Gemerský komitát (iný názov:Gemer, staršie aj "Gömör(ská stolica)"; lat. "Comitatus Gömöriensis" alebo "Gömörinum", nem. "Komitat Gemer/Gömör" alebo "Gemerer/Gömorer Gespanschaft" alebo "Gemer/Gömor", maď. "Gömör vármegye" alebo "Gömör") bola župa resp. stolica resp. komitát v Uhorsku.
Gemersko-malohontská župa, ktorá vznikla zlúčením Gemera a Malohontu, existovala v rokoch 1786–1790, 1802–1918 v Uhorsku, v rokoch 1938(?)–1945 v Maďarsku. V rokoch 1918–1923 existovala rovnomenná župa v Česko-Slovensku, ale len v rozsahu čs. štátneho územia.
Geografia.
Gemerská župa susedila so Zvolenskou, Liptovskou, Spišskou, Turnianskou, Novohradskou a Malohontskou župou, ktoré dnes ležia prevažne na Slovensku, ako aj s s Boršodskou a Hevešskou župou ležiacimi dnes v Maďarsku. Gemersko-malohontská župa susedila so Zvolenskou, Liptovskou, Spišskou, (od konca 19. storočia) Abovsko-turnianskou, Novohradskou, Boršodskou a Hevešskou župou. 
Južná hranica Gemersko-malohontskej župy zodpovedá približne dnešnej hranici medzi Slovenskom a Maďarskom, severná hranica išla po hrebeni Nízkych Tatier. Západná hranica odpovedá približne hranici okresu Rimavská Sobota a východná okresu Rožňava. Najvýznamnejšou riekou bola Slaná. Rozloha župy bola v r. 1910 4289 km². 
Centrum.
Centrom Gemerskej stolice bol hrad Gemer (odtiaľ je odvodený aj názov stolice). Stoličné zhromaždenia sa konali v mestečku Gemer. Od roku 1578 šľachta snemovala na hrade Szendrö v Boršodskej stolici z obáv pred tureckými vpádmi.Od začiatku 18. storočia sa stoličným centrom stal Plešivec, no keďže i napriek tomu zostal skôr malou dedinou ako mestom, centrum stolice bolo po spojení s Malohontom v rokoch 1786–1790 prenesené do najväčšieho centra Malohontu, Rimavskej Soboty. Po r. 1790 opäť Plešivec, keďže Malohont sa znova spojil s Hontom a aj po ich opätovnom spojení r. 1802 ním zostal až do konca feudalizmu. Rimavská Sobota sa opäť stala centrom Gemersko-malohontskej župy v roku 1898.
Dejiny.
Gemerský komitát sa oddelil najneskôr koncom 12. storočia od Turnianskeho kráľovského komitátu. Územie okolo Heľpy, ktoré by malo skôr patriť do Zvolenskej stolice sa stalo súčasťou Gemera ešte ako neosídlená časť panstva hradu Muráň. Na konci 13. storočia sa Gemerský komitát zmenil na zemiansku stolicu (rovnako ako ostatné komitáty v Uhorsku).
Gemer sa nikdy nestal súčasťou Osmanskej ríše, no od druhej polovice 16. storočia až do oslobodenia Jágra r. 1687 bol poplatný fiľakovskému a od r. 1596 jagerskému sandžaku.
Gemer sa delil na štyri slúžnovské okresy. V r. 1786–1790 a od r. 1802 bol spojený s Malohontom do Gemersko-Malohontskej stolice. Malohont bol súčasťou Hontianskej stolice, no nesusedil s ňou. Po spojení s Gemerom sa Malohont stal piatym slúžnovskym okresom.
V r. 1918 (potvrdené Trianonskou zmluvou r. 1920) sa väčšina územia Gemerskej župy stala súčasťou Česko-Slovenska, okrem malej časti okolo mesta Putnok, ktorá sa v roku 1923 stala súčasťou Boršodsko-Gemersko-Malohontskej župy ("Borsod-Gömör-Kishont"), napriek tomu, že celé územie Malohontu ostalo v Česko - Slovensku.. Na území Maďarska Gemersko-Malohontská župa ako samosprávna jednotka teda pretrvala do roku 1923. Výnimkou bola obec Zabar, ktorá sa už v roku 1921 stala administratívne súčasťou Novohradskej župy, od roku 1928 bola k nej trvalo pripojená. V roku 1938 po Viedenskej arbitráži bola na území Maďarska obnovená Gemersko-Malohontská župa (avšak bez obce Zabar a ani hranice medzi Gemerskou a Boršodskou župou neodpovedali stavu spred Trianonu), ktorá však v roku 1945 opäť zanikla a časti Gemera ležiace v Maďarsku sa stali až do roku 1950 súčasťou Boršodsko-Gemerskej župy, kedy sa táto stala súčasťou Boršodsko-Abovsko-Zemplínskej župy. V súčasnosti je väčšina územia súčasťou Boršodsko-abovsko-zemplínskej župy ("Boršod-Abov-Zemplín").
Gemersko-Malohontská župa trvala do 31. 12. 1922, od 01. 01. 1923 do r. 1928 sa stala súčasťou Zvolenskej (Rimavská Sobota) a Podtatranskej (Rožňava) župy. V súčasnosti je Gemer rozdelený medzi Banskobystrický a Košický kraj, malé časti (napr. i dedina Vernár) zasahujú alebo sú súčasťou Prešovského kraja.
Počas 2. svetovej vojny bola južná a juhovýchodná časť územia župy súčasťou Maďarska. Po vojne sa región stal opäť súčasťou Česko-Slovenska.
Národnosti.
Pre územie Gemera bolo príznačné jeho etnické rozdelenie na severnú slovenskú a južnú maďarskú časť. Toto sa nezmenilo ani vznikom Česko-Slovenska a Slovenska. Etnická hranica prebieha v 20. storočí približne po spojnici miest Rimavská Sobota a Rožňava.
Okresy Gemersko-malohontskej župy.
Slúžnovské okresy v roku 1910:
Mestá so zriadeným magistrátom:

</doc>
<doc id="123075" title="Dub" url="https://sk.wikipedia.org/wiki?curid=123075">
Dub

 
Dub ("Quercus" L., 1753) je rod opadavých i stálezelených stromov z čeľade bukovité. Celý rod zahŕňa 300 až 600 druhov.
Opis.
Duby sú dlhoveké, pomaly rastúce stromy, výnimočne aj kríky s tvrdým drevom. Listy sú obvykle jednoduché laločnaté, v miernom pásme väčšinou v zime opadávajú, v subtropických pásmach rastú aj stálezelené druhy. Kvety sú jednopohlavné. Plody duba sa nazývajú žalude. 
Areál rozšírenia.
Pôvodný areál rodu zahŕňa mierne až subtropické pásmo severnej pologule, najviac sú rozšírené v Severnej Amerike a vo východnej Ázii, menej druhov je pôvodných v Európe. Niektoré druhy sa vyskytujú aj v tropických oblastiach Azie a Južnej Ameriky.
Na väčšine územia Slovenska rastú dub zimný ("Quercus petraea"), dub letný ("Quercus robur"), a dub cerový ("Quercus cerris") v druhom vegetačnom stupni.

</doc>
<doc id="123176" title="Cesta na Mesiac" url="https://sk.wikipedia.org/wiki?curid=123176">
Cesta na Mesiac

Cesta na Mesiac (pôvodný názov "De la terre à la lune, trajet direct en 97 heures 20 minutes" - doslova "Zo zeme na mesiac, priama dráha (trasa) za 97 hodín a 20 minút") je kniha, ktorú napísal Jules Verne v roku 1865. Kniha patrí medzi najznámejšie vedeckofantastické romány tohto autora. Dej románu sa odohráva hlavne v Spojených štátoch amerických počas stavby gigantického dela, schopného dopraviť na Mesiac strelu s ľudskou posádkou, a v cislunárnom priestore pri ceste zo Zeme na Mesiac.
Pokračovanie románu autor napísal v roku 1870, má názov "Okolo mesiaca" ("Autour de la lune") a ďalšie pokračovanie v roku 1889 pod názvom "Všetko naopak" ("Sans dessus dessous").
Dej.
Americký Gun Club, ktorý vyrába zbrane, je znepokojený mierom, pretože ich delá nemajú bez boja uplatnenie a ich pokrok v balistike bude zbytočný. Preto najprv vymýšľajú rafinované spôsoby, ako vyhlásiť vojnu inému štátu, ale predseda klubu Barbicane príde na skvelý nápad. Vyrobiť obrovské delo, ktoré vystrelí strelu až na Mesiac. Všetko sa darí, až keď narazia na problém - kde umiestniť Columbiadu, obrovské delo, z ktorého bude strela vystrelená. Nakoniec si vyberú Floridu, kde sídli aj Barbicanov odveký neprateľ Nicholl. Nicholl sa celý život venoval výrobe štítov a Barbicane výrobou diel, ktorých úlohou bolo zničiť štíty vyrobené Nichollom. Z toho dôvodu sa neznášali. Keď je už delo hotové a čaká sa už len na vhodný okamih, na vystrelenie strely, určený Cambridgskou hvezdárňou pristúpi na scénu francúz Michel Ardan. Michel je ochotný nechať sa vystreliť v strele na mesiac a preto sa stáva medzinárodným hrdinom. Ponúkne Nichollovi a Barbicanovi ponuku, aby leteli na mesiac všetci traja. Ponuku prijmu a Nicholl a Barbicane sa uzmieria. Pri vystrelení strely bolo všetko v poriadku, ale problémy nastali počas cesty. Strela sa stretla s druhým mesiacom Zeme. Je taký malý, že sa jeho existencia neberie do úvahy a ten vychýli strelu z dráhy. Cambridgská hvezdáreň zároveň zle určila počiatočnú rýchlosť strely, a preto strela nedopadla na Mesiac, ale sa stala jeho obežnicou.
Kniha na Slovensku.
Kniha Cesta na mesiac vyšla na Slovensku prvýkrát v jednom zväzku spolu s knihou Okolo mesiaca v roku 1870.

</doc>
<doc id="123379" title="Alexej Archipovič Leonov" url="https://sk.wikipedia.org/wiki?curid=123379">
Alexej Archipovič Leonov

Alexej Archipovič Leonov (; * 30. máj 1934, Listvianka – † 11. október 2019, Moskva) bol sovietsky kozmonaut, ktorý v rámci letu Voschod 2 vystúpil ako prvý človek do voľného priestoru.
Život.
Narodil sa v mnohopočetnej rodine v obci Listvianka v Kemerovskej oblasti. V roku 1947 sa s rodičmi presťahoval do Kaliningradu. V roku 1955 absolvoval začiatočný letecký výcvik leteckej škole v meste Kremenčug. V roku 1957 skončil vojenský letecký výcvik v meste Čugujev.
V roku 1960 sa dostal do prvej skupiny sovietskych kozmonautov. V roku 1965 pri lete kozmickou loďou Voschod 2 vystúpil ako prvý človek z družice do voľného priestoru. Vzdialil sa od lode pripútaný lanom na vzdialenosť 5,35 metrov. Výstup trval dovedna 20 minút, z toho 12 minút mimo kozmickej lode.
Neskôr bol v rámci sovietskeho mesačného programu cvičený za veliteľa lunárneho modulu a podľa viacerých zdrojov sa v prípade jeho úspechu mal stať prvým človekom na Mesiaci. Celý program bol ale zrušený a poslednou kozmickou misiou, na ktorej sa Leonov zúčastnil, bol medzinárodný experiment kozmických lodí Apollo a Sojuz 19 (na ktorej bol Leonov veliteľom) na obežnej dráhe okolo Zeme v dňoch 15. – 24. júla 1975, uskutočnenom pod názvami „Apollo Sojuz Test Project“ (ASTP) a „Experimentaľnyj Poľot Apollon Sojuz“ (EPAS).
Leonov sa tiež podieľal na vyšetrovaní havárie a smrti prvého kozmonauta J. Gagarina a napokon v roku 2013 zverejnil ako prvý z kompetentných informácie o okolnostiach jeho smrti.

</doc>
<doc id="123380" title="Výrobný postup" url="https://sk.wikipedia.org/wiki?curid=123380">
Výrobný postup

Výrobný postup je písomné zachytenie správneho poradia prác, ktoré treba vykonať, aby sa z polotovaru stal výrobok predpísaný výrobným výkresom. Postup býva často doplnený aj grafickými znázorneniami. Výrobný postup zároveň určuje výrobné prostriedky a výrobné náklady pre výrobu danej súčiastky.
Výrobný postup sa vypracúva pre každú súčiastku samostatne, výnimkou sú iba montážne postupy.
Členenie výrobného postupu.
V závislosti od typu výroby je výrobný postup viac, alebo menej podrobný. Napríklad výrobný postup pre sériovú výrobu je rozčlenený podľa nasledovnej štruktúry:
Naopak, výrobný postup pre kusovú výrobu môže byť menej podrobný:

</doc>
<doc id="123395" title="Shakira" url="https://sk.wikipedia.org/wiki?curid=123395">
Shakira

Shakira (výs. ), vlastným menom Shakira Isabel Mebarak Ripoll (* 2. februára 1977, Kolumbia) je popová speváčka
Narodila sa 2. februára 1977 v Barranquille v Kolumbii v zmiešanej rodine. Otec Libanonec, matka Kolumbijčanka. Shakira hovorí okrem rodnej španielčiny aj plynule anglicky, portugalsky a taliansky. V 13 rokoch vydala Shakira vo vydavateľstve Sony svoj prvý album nazvaný "Magia" neskôr, druhý "Peligro" (v preklade "nebezpečenstvo"), ktoré ale nemali veľký ohlas. Objavila sa aj v telenovele "El Oasis" ("Oáza").
V roku 1995 vydala ďalší album nazvaný "Pies descalzos". S pesničkou „Estoy aquí“ („Som tu“) sa dostala na 1. miesto v kolumbijskej hitparáde a otvorila si tak dvere do sveta populárnej hudby.
V roku 1998 spolupracovala s Emiliom Estefanom a vydala album "¿Dónde están los ladrones?", s ktorým sa zúčastnila Latin Grammy. Tento album je považovaný za jeden z jej najlepších. Najznámejšie hity z neho sú „¿Dónde están los ladrones?“, „Ciega Sordumuda“ a skladba „Ojos Así“, s ktorou vystúpila na Latin Grammy.
V roku 1999 nahrávala pre MTV a následne vydala album "Shakira MTV Unplugged". V roku 2001 vyšiel prvý album v angličtine nazvaný "Laundry Service". Potom sa na niekoľko rokov odmlčala a až v roku 2005 jej vyšiel album v dvoch jazykoch "Fijación oral 1" (v španielčine) a "Oral Fixation 2" (v angličtine).
V súčasnosti je jej priateľ španielsky futbalista Gerard Piqué, s ktorým má dvoch synov, Milana a Sashu.

</doc>
<doc id="123459" title="Durová stupnica" url="https://sk.wikipedia.org/wiki?curid=123459">
Durová stupnica

Durové stupnice sú diatonické stupnice, typické pre európsku hudbu. Názov je odvodený z latinského „durum“ - tvrdý.
C dur.
Základnou durovou stupnicou je C dur. Skladá sa z týchto tónov: C,D,E,F,G,A,H,C. Na klavíri sú to iba biele klávesy: 
Na vokálne (hlasové) účely majú tóny C-dur aj svoje slabičné názvy, to je tvz. solmizačná stupnica:
Prvý tón C, je základný tón stupnice. Medzi C/D, D/E, F/G, G/A a A/H je rozdiel (interval) jedného stupňa (na klavíri sa medzi nimi nachádza čierny kláves), kým medzi E/F a H/C je len poltónový rozdiel (na klavíri medzi nimi nie je žiaden kláves). Stupnicu C dur teda tvorí 5 celotónových a 2 poltónové vzdialenosti medzi jej tónmi, pričom poltónové vzdialenosti sú medzi 3./4. a 7./8. tónom.
Ďalšie durové stupnice.
Ostatné durové stupnice sú odvodené od C dur, od ktorého sa líšia svojou tonikou (základným (prvým) tónom), od ktorého je odvodený aj ich názov. Vždy však ostáva zachovaná poltónová vzdialenosť medzi 3./4. a 7./8. stupňom. Názvy durových stupníc píšeme veľkými začiatočnými písmenami. Aby mohli byť zachované rovnaké poltónové rozdiely ako v C-dur, musia byť použité tóny z pomocných klávesov klavíra (čierne klávesy). Aké tóny treba použiť je v notovom zápise vyznačené v predznamenaní na začiatku každého riadku (za kľúčom). Podľa toho hudobníci identifikujú danú stupnicu.
Napr.:
Všetky durové stupnice je možné rozdeliť na dve rovnaké polovice obsahujúce štyri tóny (prvá polovica obsahuje stupne 1-4, druhá 5-8), ktoré nazývame "tetrachordy". Durové tetrachordy majú dve celotónové vzdialenosti a za nimi nasleduje jedna poltónová vzdialenosť.
Durové stupnice s krížikmi.
Durové stupnice s krížikmi odvodzujeme tak, že nasledujúcu stupnicu začneme druhým tetrachordom pôvodnej stupnice a pridáme k nej ďalší tetrachord. Napr. druhý tetrachord C-dur začína notu G (t. j. 5. stupňom v C-dur), preto stupnica nasledujúca po C-dur bude G-dur. Aby ostali poltónové vzdialenosti zachované, každá takto odvodená stupnica bude mať o jeden krížik viac ako predchádzajúca (napr. C-dur nemá žiadny krížik, G-dur má jeden krížik). Tento krížik sa pridá k tretiemu tónu druhého tetrachordu, teda k 7. tónu novej stupnice (7. tón stupnice G-dur je "F", takže po zvýšení bude "Fis").
Durové stupnice s béčkami.
Durové stupnice s béčkami sa odvodzujú tak, že prvý tetrachord pôvodnej stupnice sa stane druhýml tetrachordom novej stupnice. Nasledujúcu stupnicu teda začíname o 4 stupne nižšie. V prípade C-dur to bude F-dur. Každá takto odvodená stupnica bude mať o jedno béčko viac, aby ostali poltónové vzdialenosti zachované. Béčko sa pridá k 3. stupňu prvého tetrachordu (a aj stupnice). Pre F-dur to je "H", takže po znížení to bude "b" (hes).

</doc>
<doc id="123591" title="Edward Albee" url="https://sk.wikipedia.org/wiki?curid=123591">
Edward Albee

Edward Franklin Albee III (* 12. marec 1928, Washington, USA† 16. september 2016, Montauk, New York) bol americký dramatik, ovplyvnený európskou absurdnou drámou.
Životopis.
Ako dvojtýždňové bábätko bol adoptovaný a so svojimi rodičmi odišiel do Westchester County v štáte New York. Jeho adoptívny otec, Reed A. Albee, syn magnáta Edwarda Franklina Albeeho II., vlastnil niekoľko divadiel. kde sa Edward prvý raz dôverne zoznámil s divadlom už ako dieťa. Jeho adoptívna matka Frances bola Reedovou treťou manželkou. 
Edward opustil domov až ako teenager. Vzdelanie získaval v Rye Country Day School, potom v Lawrenceville School, kde ho vylúčili zo školy. Navštevoval tiež Valley Forge Military Academy vo Wayne (Pensylvánia), ktorú úspešne ukončil v roku 1945 ako 17-ročný. Ďalej pokračoval v štúdiu na Choate Rosemary Hall, ktorú ukončil v roku 1946, potom navštevoval Trinity College v Hartforde, Connecticut odkiaľ bol v roku 1947 po roku a pol štúdia vylúčený pre záškoláctvo a odmietanie povinných návštev kaplnky. Ako poslednú školu navštevoval Columbia University v roku 1949. Je iróniou, že práve tento študent sa neskôr rozhodol venovať veľa času prednášaniu drámy ako profesor na University of Houston v rokoch 19892003. 
Jeho dlhodobý partner, sochár Jonathan Thomas, zomrel 2. mája 2005 po dvojročnom boji s rakovinou.
Tvorba.
Jeho tvorbu ovplyvnilo viacero európskych absurdných dramatikov, ako boli Jean Genet, Samuel Beckett, alebo Eugène Ionesco. Trikrát získal Pulitzerovu cenu za drámu - za dielo "A Delicate Balance" v roku 1967, "Seascape" v roku 1974 a hru "Three Tall Women" z rokov 1990/1991; v roku 2005 získal špeciálnu Tony Award za celoživotný prínos; the Gold Medal in Drama získal od American "Academy and Institute of Arts and Letters" v roku 1980; a taktiež získal Kennedy Center Honors a National Medal of Arts (obe v roku 1996).

</doc>
<doc id="123637" title="Forrest Gump (film)" url="https://sk.wikipedia.org/wiki?curid=123637">
Forrest Gump (film)

Forrest Gump je adaptácia románu amerického spisovateľa Winstona Grooma (kniha vyšla roku 1986). Film mal kinopremiéru v USA 6. júla 1994. Hoci spoločnosť Paramount Pictures zarobila na tomto filme okolo 667 miliónov amerických dolárov, vyhlásila to za komerčný neúspech a nevyplatila Groomovi, autorovi pôvodného diela jeho podiel na zisku. Ten následne nepovolil sfilmovanie pokračovania príbehu z roku 1995 "Gump and Co."
Snímka bola nominovaná na trinásť Oscarov, z čoho šiestich získala a rozpráva príbeh muža, ktorý si kvôli svojmu relatívne nízkemu IQ (75), neuvedomuje významnosť udalostí dejúcich sa okolo neho. Pri jeho ceste životom stretáva mnoho historických osobností, ktoré svojim spôsobom ovplyvňuje.
Film sa natáčal od 8. augusta do decembra 1993 v štátoch USA - Kalifornia, Montana, Severná Karolína, Utah, Maine, Južná Karolína a Georgia.
Najzárobkovejší film Roberta Zemeckisa, štvrť miliardu prekonal v domácich kinách už za 66 dní.

</doc>
<doc id="123717" title="Mercedes-Benz" url="https://sk.wikipedia.org/wiki?curid=123717">
Mercedes-Benz

Mercedes-Benz je nemecká automobilka. Jej história sa začala v roku 1880 Gottlieb Daimler a Karl Benz položili základy motorizácie cestnej prepravy svojimi vynálezmi vysokootáčkového motora a automobilu, ktoré objavili nezávisle od seba. Následne v roku 1883 založil Karl Benz svoju vlastnú firmu Benz &amp; Cie a v novembri 1890 vznikla firma Daimler-Motoren-Gesellschaft (DMG), ktorú založil Gottlieb Daimler. Obaja zakladatelia slávnej automobilky (ešte nezávislí od seba) hľadali značku pre svoje produkty, ktorá by vyjadrila jedinečnosť a gracióznosť, ktorá už vtedy patrila k ich výrobkom. Spočiatku používali svoje priezviská. Až do roku 1909, kedy ozubené koleso (používané od roku 1903) nahradil vavrínový veniec okolo mena "Benz" (je súčasťou znaku dodnes). 
Pre firmu Gottlieba Daimlera bol zlomový prelom storočí keď začal používať úplne nové obchodné meno "Mercedes". Pri zrode novej obchodnej značky pre firmu DMG hral veľkú úlohu rodák z Lipska Emil Jellinek, ktorého fascinovali autá ako také a bol jedným z prvých majiteľov automobilov od DMG (prvé dostal v roku 1897). Ako obchodník (mimochodom tiež veľký priekopník v ére začínajúceho sa automobilizmu) s dobrými vzťahmi vo vyšších kruhoch vtedajšej spoločnosti začal predávať Daimlerove autá. On sám začal na automobiloch tejto značky v roku 1899 dokonca pretekať. A práve tu sa zrodil názov (budúca značka) Mercedes. Mercedes bola dcéra Emila Jellínka a toto meno používal ako svoj pseudonym pre seba ako jazdca a neskôr aj pre svoj pretekársky tím. Zlom prišiel v roku 1900, keď Jellinek uzavrel so spoločnosťou DMG zmluvu o predaji vozidiel a motorov Daimler. Spoločnosť sa rozhodla vyvinúť nový motor, ktorý mal niesť označenie "Daimler-Mercedes". Jellinekov pseudonym sa tak po prvýkrát stal značkou produktu.
Prvý automobil značky Mercedes (ešte nie Mercedes-Benz) je zároveň považovaný za prvý moderný automobil. Bol to pretekársky automobil pre Jellinka s výkonnom 35 koní a na tú dobu úžasnou radou inovácií ako bolo nízko uložené ťažisko vozidla, lisovaný oceľový rám, ľahký, vysoko výkonný motor a sendvičový chladič. Tento vtedajší zázrak na kolesách vyvinul Wilhelm Maybach, hlavný inžinier DMG. 
Osobne automobily.
Úžitkové vozidlá
Nákladné vozidlá

</doc>
<doc id="123729" title="Swissmetro" url="https://sk.wikipedia.org/wiki?curid=123729">
Swissmetro

Swissmetro je projekt bezdotykovej magneticky uloženej vysokorýchlostnej dráhy, spočiatku na území Švajčiarska, neskôr aj Európy, na ktorej by súpravy jazdili v tuneloch zbavených vzduchu až k technicky možnej hranici vákua.
Tým by bolo možné dosiahnuť cestovnú rýchlosť vyššiu než pri dnešných pozemných rýchlodráhach, až /h, pri zachovaní jednoduchej dostupnosti staníc v centre miest. Vlakové súpravy Swissmetra by jazdili v minimálnych intervaloch 5 až 10 minút, ako pri metre.
Podzemné spojenie by malo radikálne skrátiť čas cestovania medzi centrami aglomerácií, letiskami a dopravnými uzlami. Centrá Zürichu a Ženevy by sa priblížili na niečo cez pol hodiny, vrátane zastávok v Berne a Lausanne. Dnes to diaľnicou trvá okolo 3 hodín, lietadlom podobne. Cesta zo Zurichu do Bazileja by mala trvať niečo cez 10 minút, dnes je to asi hodina.
Podzemná poloha má výhodu aj v tom, že dráhu by nebolo počuť a bolo by možné vyhnúť sa dlhodobým politickým procesom a vysokým finančným odškodneniam na zaistenie trasy. Ochrana pred hlukom a ochrana majetku, zakotvená v zákonoch, je v husto obývanom Švajčiarsku z hľadiska prevádzkovateľov dopravných systémov jedným z hlavných problémov.
V rokoch 2004 a 2005 bol na ETH Lausanne projektom Histar (High Speed Train Aerodynamic Rig) začatý výskum a testy, ktoré majú za cieľ pripraviť prvú etapu realizácie okolo roku 2020.
Technológia.
Swissmetro je koncipované ako magnetická dráha vo dvojici jednosmerných tunelov, každý s priemerom iba 5 metrov. Problém odporu vzduchu by bol vyriešený technicky zvládnuteľným zriedením vzduchu v tuneloch. Tým by bola umožnená vysoká rýchlosť a nižšia spotreba energie, asi polovica oproti tradičnej železničnej dráhy.
Vozne Swissmetra by boli poháňané lineárnymi elektrickými motormi, ktoré by spolu s magnetickým nosným a riadiacim systémom zaručovali bezdotykový let na vankúši magnetického poľa rýchlosťou 500/h vo vákuu tunelov.
Sieť.
Projekt predpokladá spočiatku dve hlavné linky. Spojenie východ-západ, St. Gallen–Ženeva a sever–juh, Bazilej–Bellinzona (jedna z tradičných križovatiek Európy). V druhej etape by prišli spojenia do Sionu a Churu (turizmus a rozvoj regiónov).
Ako pilotná trasa je plánované spojenie Bazilej–Zurich, s počiatočnou skúšobnou prevádzkou prvých 20 kilometrov, ktoré by mali byť realizované v roku 2020.
Eurometro.
Ďalšou víziou, pokračovaním Swissmetra, je Eurometro. Cesta Bazilej-Hannover 1 a pol hodiny (dnes lietadlom 3 hodiny, InterCity Expresom 5 hodín).
Hlavne by išlo o dnes ešte zanedbávané spojenie na osi západ-východ. Priame spojenie, s cestovnou rýchlosťou okolo /h, Lyon–Mníchov by sa skrátilo na 1 hodinu 20 minút (dnes dráhou 9 a 1/2 hodiny), Lyon–Viedeň na 2 1/4 hodiny (dnes dráhou 15 hodín). Pomalšie spojenie so zastávkami vo všetkých dôležitých mestách s cestovnou rýchlosťou okolo /h by bolo Lyon–Mníchov 2 hodiny 10 minút, Lyon–Viedeň 3 1/2 hodiny.
Ďalšie osi Eurometra by boli Madrid–Viedeň a Paríž–Rím.
Externé odkazy.
http://swissmetro.com – portál Swissmetra

</doc>
<doc id="123748" title="Dizajn (výrobok)" url="https://sk.wikipedia.org/wiki?curid=123748">
Dizajn (výrobok)

Dizajn je výtvarné riešenie priemyselného výrobku.
Dizajnom sa (podľa zákona o dizajne) rozumie vonkajšia úprava výrobku alebo jeho časti spočívajúca v znakoch, ktorými sú najmä línie, obrysy,farby, tvar, štruktúra alebo materiál samého výrobku alebo jeho zdobenia. Nemusí ísť nutne o výtvarné alebo grafické dielo. Dizajn môže podliehať právnej ochrane a dá sa registrovať ako predmet duševného vlastníctva najdlhšie na dobu 25 rokov.
Zauzivane je aj oznacenie uzitkovy vzor. Pri vytvarnych oznaceniach firiem mozu podliehat ochrane.

</doc>
<doc id="123790" title="Cestný vlak" url="https://sk.wikipedia.org/wiki?curid=123790">
Cestný vlak

Cestný vlak (V Austrálii ako "road train", v USA a Kanade ako "triples") je jazdná súprava tvorená tahačom a niekoľkými, často tromi až štyrmi návesmi alebo prívesmi. Takéto súpravy sa používajú v odľahlých miestach Argentíny, Austrálie, Mexika, USA a Kanady kvôli zefektívneniu nákladnej dopravy.
Použitie.
Austrália.
Austrália má najväčšie a najťažšie vozidlá v legálnej doprave na svete, pričom niektoré konfigurácie dosahujú hmotnosť okolo 200 ton. Prevládajú však súpravy s hmotnosťou od 80 do 120 ton.
Double (dva návesy) kombinácia je povolená vo väčšine oblastí Austrálie aj v Adelaide a Perthe. Double kombinácia však nemá nič spoločné z kombináciou EuroCombi, ktorá sa používa vo väčšine krajín sveta.
Triple (tri návesy) kombinácie sa používajú v západnom Novom Južnom Walese, západnom Queenslande, Južnej Austrálii, Západnej Austrálii a v Severnom teritóriu. Darwin je jediné hlavné mesto na svete, v ktorom je povolená jazda súprav triple a quad s obmedzením 1 kilometrer od centrálnej obchodnej štvrti mesta.
Cestné vlaky sa používajú na dopravu všetkých druhov materiálu, najbežnejšie sú to dobytok, palivo, minerálne rudy apod.

</doc>
<doc id="123797" title="Interval (hudba)" url="https://sk.wikipedia.org/wiki?curid=123797">
Interval (hudba)

Interval v hudbe znamená vzdialenosť medzi dvomi tónmi (t. j. rozdiel ich výšky). Najmenšia vzdialenosť medzi dvoma tónmi v európskej hudbe je poltón. Vzdialenosť dvoch poltónov je celý tón.
Ak dva tóny znejú naraz, ide o interval harmonický, ak znejú za sebou je interval melodický. Ľubozvučné intervaly (ktoré lahodia nášmu sluchu) nazývame konsonantné tie sú tercia, kvarta, kvinta, sexta a oktáva, ostatné sú disonantné a to sekunda a septima. Aj keď ľubozvučnosť intervalov môže byť do istej miery subjektívna, vo všeobecnosti väčšinou platí, že čím jednoduchším zlomkom je možné vyjadriť frekvencie dvoch tónov, tým sú pociťované ako ľubozvučnejšie. (Preto napr. kvinta s pomerom frekvencií 3:2 zvykne byť považovaná za ľubozvučnejšiu ako malá sekunda s pomerom 16:15).
Základným intervalom je oktáva, ktorá má podiel frekvencií tónov 2 : 1, t. j. vyšší tón má frekvenciu dvojnásobnú, ako nižší. Oktáva je považovaná za najkonsonantnejší interval. V európskej hudbe je rozdelená na dvanásť poltónov.
Názvy intervalov.
Názvy intervalov sú odvodené od toho, o koľko stupňov stupnice sú jednotlivé tóny od seba vzdialené. Názvy sú prevzaté z latinských poradových čísloviek. Sú to:
Druhy intervalov.
Keďže európska diatonická stupnica má sedem tónov (v prípade C-dur sú to: C,D,E,F,G,A,H) ale až 12 poltónov, označenie „príma“ až „oktáva“ je nedostatočné. Na popis všetkých 12 poltónových vzdialeností existuje doplnkové označenie „čistá“, „zväčšená“ a „zmenšená“. Príma, kvarta, kvinta a oktáva sú vždy čisté, kým sekunda, tercia, sexta a septima sú buď malé, alebo veľké. Dôvod tohoto delenia je najlepšie viditeľný na klávesnici klavíra. V stupnici C-dur majú intervaly príma, kvarta, kvinta a oktáva rovnaký počet poltónov bez ohľadu na to, či hráme stupnicu zhora nadol, alebo zdola nahor. Na druhej strane intervaly sekunda, tercia, sexta a septima sú v stúpajúcom smere stupnice veľké a klesajúcom smere malé (v stúpajúcom smere narátame o jeden poltón viac, ako v klesajúcom). Toto pravidlo platí pre všetky intervaly tvorené pomocou durových stupníc. Prehľad týchto intervalov je v nasledujúcej tabuľke na príklade C-dur:
Všetky intervaly uvedené v tabuľke sú vrchné, pretože druhý tón je vyšší ako východiskový tón (v tomto prípade C). Ak tvoríme intervaly smerom nadol (t. j. druhý tón je nižší ako východiskový), ide o intervaly spodné.
Intervaly väčšie ako oktáva sa označujú ďalšími latinskými radovými číslovkami (napr. nona, decima ...). Sú to takzvané rozšírené intervaly. 
Obraty intervalov.
Obraty intervalov (len menších ako oktáva) robíme tak, že východiskový tón intervalu posunieme o oktávu. Vrchný tón intervalov posúvame o oktávu vyššie, spodný o oktávu nižšie. Napr. ak z vrchnej tercie C-dur , posunutím prvého tónu o oktávu dostaneme sextu: 

</doc>
<doc id="123819" title="Otto Skorzeny" url="https://sk.wikipedia.org/wiki?curid=123819">
Otto Skorzeny

Otto Skorzeny (* 12. jún 1908, Viedeň – † 6. júl 1975, Madrid) bol SS-obersturmbannführer Waffen-SS počas druhej svetovej vojny. Velil komandu, ktoré oslobodilo Benita Mussoliniho z Gran Sasso, podieľal sa na uskutočnení viacerých významných diverzných akcií, ktoré mali podstatný vplyv na priebeh celej vojny.
Život.
Narodil sa vo Viedni 12. júna 1908 v rodine rakúskeho dôstojníka. V 20. rokoch sa aktívne venoval šermu, pri jednom zo súbojov utŕžil zranenie tváre, po ktorom mu zostala výrazná jazva na líci. Okrem rodnej nemčiny aktívne ovládal i francúzštinu a angličtinu. V roku 1931 vstúpil do rakúskej nacistickej strany a čoskoro i do SA. Počas anšlusu Rakúska sa Skorzeny pričinil o záchranu rakúskeho prezidenta Wilhelma Miklasa pred likvidáciou nacistami.
Po začiatku druhej svetovej vojny neuspel pri vstupe do Luftwaffe a pre to sa rozhodol pre vstup do Waffen SS. Stal sa príslušníkom 1. divízie SS Leibstandarte Adolf Hitler a v jej radoch bojoval v rokoch 1941 a 1942 na východnom fronte, kde si vyslúžil Železný kríž za odvahu. V roku 1942 bol ranený a v decembri sa vrátil do Nemecka. Vďaka odporúčaniu priateľa sa Skorzeny po uzdravení zo zranení uchádzal o miesto veliteľa zvláštnej jednotky, ktorá sa v lete 1943 vytvárala pod dohľadom samotného Hitlera. Cieľom jednotky malo byť vyslobodenie Mussoliniho zo zajatia, do ktorého ho umiestnila talianska vláda. Po dvoch mesiacoch sa Nemcom podarilo lokalizovať Mussoliniho väzenie a 12. septembra 1943 ho Skorzenyho jednotka v Hoteli Campo Imperatore na Gran Sasso bez jediného výstrelu oslobodila. Menej známym faktom zostáva, že Skorzeny odletel z miesta len s Mussolinim a zvyšok jednotky bol ponechaný napospas osudu.
25. mája 1944 bol poverený vedením operácie Rösselsprung, namierenej na likvidáciu juhoslovanského partizánskeho veliteľa Tita. Napriek tomu že sa im podarilo jeho veliteľstvo lokalizovať a napadnúť ho, zlikvidovať sa im ho nepodarilo. 20. júla 1944 sa podieľal na potlačení vzbury proti Hitlerovi, ktorá nastala po neúspešnom atentáte. V októbri viedol ďalšiu špeciálnu operáciu Panzefaust, ktorej úlohou bolo uniesť Horthyho syna Nicolasa aby prinútil jeho otca k abdikácii z funkcie regenta krajiny a tým prerušil rokovania o prímerí s Červenou armádou. Prechod Maďarska na stranu Spojencov by znamenal odrezanie asi milióna nemeckých vojakov v Grécku a Juhoslávii.
21. októbra 1944 sa nechal Hitler inšpirovať spojeneckým nasadením nemeckých tankov pri Aachene a vypracoval pre Skorzenyho novú úlohu. Tou bol prienik spojeneckých línií v amerických uniformách a na amerických ukoristených vozidlách s cieľom spôsobovať zmätok zatiaľ, čo budú nemecké jednotky viesť úspešnú ofenzívu v Ardenách. Jeho jednotke sa skutočne podarilo spôsobiť ustupujúcim Američanom určité starosti, ale to najmä pre snahu o ich polapenie. Väčšina jeho mužov sa neskôr spojila s nemeckými jednotkami. V tej dobe rozšírili niektorí z jeho zajatých mužov, že je Skorzeny na ceste do Paríža aby zlikvidoval generála Eisenhowera. Aj vďaka tomu získal prívlastok „najnebezpečnejšieho muža v Európe.“
Koncom roku 1944 bol poverený vytvorením takzvaných stíhacích zväzov SS (SS-Jagdverbänd). Tieto zvláštne oddiely mali uskutočňovať protipartizánske akcie a rôzne druhy sabotážnych akcií za nepriateľskými líniami. Na Slovensku a Morave od jari 1945 pôsobil stíhací zväz SS Juhovýchod. Jeho súčasťou bola stíhacia skupina SS Slovensko, ktorá sa skladala z jednotiek Edelweiss, Schneewittchen a Josef. Tieto jednotky sa podieľali na vypalování obcí a masakrách civilného obyvateľstva na Slovensku a Morave. 21. a 24. januára 1945 tieto jednotky vypálili obce Ostrý Grúň a Kľak. 19. apríla 1945 sa jednotka Josef podieľala na masakri v obci Ploština a 23. apríla 1945 v Prlove.
Neskôr na sklonku vojny viedol pravidelné jednotky v bojoch o Prusko a Pomoransko, za čo bol vyznamenaný najvyšším nemeckým vyznamenaním Rytierskym krížom s dubovými listami. V máji 1945 sa vzdal západným spojencom.
Po skončení druhej svetovej vojny bol internovaný v zajateckom tábore. Na súde pre vojnové zločiny v Dachau obhajoval svoje akcie v bitke o Ardeny tým, že podobné praktiky používali v niektorých zvláštnych operáciach i spojenci, menovite napríklad F.F.E. Yeo-Thomas z SOE. Rozsudku sa však nedočkal, 27. júla 1948 utiekol do Španielska, kde pracoval ako inžinier. Neskôr pôsobil ako konzultant pre egyptského prezidenta Násira, či argentínskeho diktátora Juana Peróna. Od roku 1952 mal povolené navštevovať Nemecko aj Rakúsko. Zomrel na následky rakoviny 7. júla 1975 v Madride.

</doc>
<doc id="123821" title="Hana Hegerová" url="https://sk.wikipedia.org/wiki?curid=123821">
Hana Hegerová

Hana Hegerová, vlastným menom Carmen Mária Štefánia (Beatrix) Farkašová (* 20. október 1931, Bratislava – † 23. marec 2021, Praha) známa aj ako Hana Čelková bola slovenská a česká speváčka – šansonierka a herečka. Hegerová býva nazývaná nekorunovaná kráľovná šansónu.
Životopis.
Rodina, vzdelanie, manželstvo.
Jej otec Ján Farkaš bol bankovým úradníkom židovského pôvodu. Z matkinej strany pochádza zo starej a významnej zemianskej rodiny z obce Čelkova Lehota, ktorá sa nachádza na severozápadnom Slovensku, v okrese Považská Bystrica. Nevlastný brat Ramón je z prvého manželstva jej otca Jána. Druhý nevlastný brat Peter Pažitný je z druhého manželstva jej mamy Márie s MUDr. P. Pažitným. 
V roku 1950 zmaturovala na gymnáziu v Komárne. Bývala v Hurbanove, kde mala udelené čestné občianstvo. Chcela pokračovať v štúdiu na vysokej škole, no z kádrových dôvodov jej to nebolo umožnené. Krátko chodila do baletnej prípravky SND v Bratislave. Potom navštevovala súkromné hodiny spevu u profesora R. Rosnera. Krátko pracovala ako účtovníčka v Škodových závodoch v Komárne i ako pedagóg na miestnom odbornom učilišti. V rokoch 19511953 absolvovala dramatický odbor na Konzervatóriu v Bratislave. Učil ju aj Ladislav Chudík.
V roku 1954 sa vydala za Dalibora Hegera, dramaturga a prekladateľa, ktorý bol o. i. aj riaditeľom bratislavského SND – Nová scéna a synovcom básnika Pavla Országha Hviezdoslava. V roku 1955 sa rodine narodil syn Matúš. Manželstvo vydržalo len tri roky do roku 1957. Syna Matúša (1955 - 2015) nakoniec vychovával otec, lebo Hegerová sa venovala kariére a bývala v podnájme. 
Na prelome 70. a 80. rokov strávila pol roka vo väzení. Na jej účet omylom prišla vyššia finančná čiastka, ktorá v skutočnosti patrila Karlovi Gottovi. Hegerová sa podľa vlastných slov domnievala, že ide o honorár z Nemecka a nechala si ho, súd to vyhodnotil ako spreneveru.
Umelecká kariéra.
V rokoch 19531958 mala angažmán v Divadle Petra Jilemnického v Žiline. V roku 1957 si ju všimol Juraj Berczeller, kapelník orchestra legendárnej bratislavskej Tatra revue. Ponúkol jej post speváčky a tak ju vlastne objavil pre túto scénu. Potom prišiel konkurz do pražského divadla Rokoko, kde pôsobila v rokoch 19581961. Ako divadelná a filmová herečka využívala šansón tak od domácich ako aj zahraničných autorov, ako boli napríklad Édith Piaf, Jacques Brel a ďalší. Jej dramatická interpretácia piesní zaujala nielen publikum, ale aj odbornú kritiku.
V rokoch 19611966 pôsobila v pražskom divadle Semafor. V roku 1965 mala s Miroslavom Horníčkom recitál H &amp; H´65. Po skončení angažmánu v divadle sa venovala sólovým koncertom najmä v zahraničí (Belgicko, SRN, Švajčiarsko). V roku 1963 v čitateľskej ankete Zlatý slávik, ktorú každoročne vyhlasoval český hudobný mesačník Melodie, sa umiestnila na druhom mieste, hneď za Evou Pilarovou. V roku 1964 účinkovala v legendárnom českom muzikálovom filme Kdyby tisíc klarinetů, ktorý režíroval Ján Roháč.
V rokoch 19671969 vystupovala v parížskej Olympii. V nasledujúcich rokoch mala koncerty napríklad v Argentíne, Kanade, Poľsku i Sovietskom zväze. Ako pozoruhodná stálica šansónu je uznávaná hlavne v nemecky hovoriacich krajinách, kde často koncertovala. V čase československej komunistickej normalizácie jej koncertná činnosť bola obmedzovaná. Začiatkom 80. rokov sa dokonca ocitla na šesť mesiacov vo väzení. Na koncertné pódiá sa vrátila v roku 1983. 
11. augusta 2011 Hana Hegerová oznámila médiám, že končí so svojou speváckou kariérou. Krátko predtým zrušila všetky svoje plánované koncerty vrátane oslavy svojich 80. narodenín v Divadle Hybernia v Prahe. I keď sa v médiách špekulovalo o tom, že je herečka vážne chorá, ona sama tieto chýry vyvrátila.
Úmrtie.
Hegerová zomrela 23. marca 2021 vo veku 89 rokov v Nemocnici na Homolce, kde bola hospitalizovaná po zlomenine stehennej kosti.
Diskografia.
Štúdiové albumy.
Poznámka:
Filmová hudba.
Poznámka:
Detailná diskografia Hany Hegerovej na

</doc>
<doc id="123854" title="4400" url="https://sk.wikipedia.org/wiki?curid=123854">
4400

4400 je americký sci-fi seriál natáčaný od roku 2004 vo Vancouveri a vysielaný na stanici USA Network. Na Slovensku ho vysiela TV JOJ.
Dej.
Za posledných šesťdesiat rokov bolo z rôznych oblastí Zeme a času unesených štyritisíc štyristo ľudí. Všetci zmizli náhle, v lúči bieleho svetla. Unesení nemajú nič spoločné – niektorí sú mladí, iní zase starí, sú medzi nimi muži, ženy aj deti, nespája ich rasa ani náboženstvo. Niektorí zmizli, keď im išlo o život, iní zase keď šli nakupovať. Niekoľkí zmizli na šesťdesiat rokov a druhí boli preč pár dní. Ale všetci sa vrátili náhle a spoločne, v mimozemskej guli svetla. Nikto si nepamätá, kde boli alebo čo sa s nimi stalo, ale každý z nich je nejakým spôsobom zmenený. Svet sa teraz musí vysporiadať s nimi a ich novonadobudnutými schopnosťami, kým sa oni musia vyrovnať so svetom, ktorý pokračoval ďalej bez nich. Sú obdarení zvláštnymi schopnosťami a môžu zmeniť kolobeh sveta – ale všetko čo chcú, je pokračovať v živote, ktorý bol prerušený ...
Postavy.
Seriál sleduje osudy agentov NTAC (Národné centrum pre hodnotenie hrozieb), poverených vyšetrovaním fenoménu "navrátených". Hlavnými hrdinami sú agenti Diana Skouris (Jacqueline McKenzie) a Tom Baldwin (Joel Gretsch), ktorého synovec bol taktiež unesený, čo spôsobilo kómu jeho syna. Aj keď tematizácia, podobne ako štylizovanie hlavných hrdinov – skeptická Diana a "veriaci" Tom – a "zlej" vládnej organizácie vo veľkej miere pripomínajú Akty X, seriálu sa v priebehu druhej sezóny veľmi úspešne podarilo opustiť tieň svojho predchodcu a vytvoriť kvalitný príbeh plný konšpirácií, zrád a tajomstiev.
Tvorcovia.
Veľkú zásluhu na úspechu majú hlavne tvorcovia - Scott Peters a René Echevarria. Hlavne druhý menovaný obohatil seriál nielen o svoje dlhoročné skúsenosti s kvalitným sci-fi v podobe a , ale aj o svojho kolegu a spoluscenáristu týchto seriálov Íra Stevena Behra, ktorý má na konte niekoľko z najoceňovanejších častí Star Treku. Seriál je v USA vysielaný počas letných mesiacov (od júna do augusta) v zodpovedajúcej dĺžke – prvá sezóna má iba 6 častí, kým druhá a tretia majú po 13 – ako aj kvalite. Na letné pomery je 4400 vynikajúci seriál, v preplnenej hlavnej sezóne by však pravdepodobne padol za obeť nízkej sledovanosti.

</doc>
<doc id="123897" title="Sicílska obrana" url="https://sk.wikipedia.org/wiki?curid=123897">
Sicílska obrana

Sicílska obrana vzniká po ťahoch:
V klasifikácii ECO má kódy od B20 do B99.
Toto otvorenie je známe od konca 16. storočia. V 19. storočí považoval ruský šachista "Carl Jänisch" ťah 1. ... c5 za najlepšiu odpoveď na 1. e4. Naopak Siegbert Tarrasch nemal o Sicílskej obrane príliš dobrú mienku. Po 2. svetovej vojne bola teória tohto otvorenia široko rozpracovaná. Už mnoho rokov je Sicílska obrana najpopulárnejšie šachové otvorenie.
Sicílska obrana vedie obvykle k veľmi komplikovanej a ostrej hre. Hráči často robia rošádu na opačné strany, čo vedie k obojstranne útočnej hre.
Alapinov variant.
Jeden z variantov, po ktorom vzniká pokojná, manévrovacia hra.

</doc>
<doc id="123967" title="Adam Mickiewicz" url="https://sk.wikipedia.org/wiki?curid=123967">
Adam Mickiewicz

Adam Mickiewicz, celým menom Adam Bernard Mickiewicz, (* 24. december 1798, Zaosie, Bielorusko – † 26. november 1855, Istanbul, Turecko) bol poľský básnik, dramatik a publicista. Hlavný predstaviteľ poľského romantizmu. V roku 1824 bol deportovaný do Ruska, od roku 1829 žil v západnej Európe.
Diela.
Poľský romantizmus je spojený s národným bojom za samostatnosť a jeho duchovným vodcom sa stal Adam Mickiewicz.
Počas univerzitných štúdií sa stal členom tajného študentského spolku, ktorého cieľom bola vlastenecká výchova, vzdelávanie a družnosť. Idey tejto skupiny vyjadril v "Óde na mladosť" (1820). Veril, že mládež privedie svet k vzájomnej láske a priateľstvu. Báseň ovplyvnila aj štúrovcov. Po odhalení tajného spolku Mickiewicza odsúdili do vyhnanstva v Rusku. Tu napísal historický epos "Konrad Wallenrod" (1828). Hrdina, ako člen porobeného litovského národa, môže bojovať proti nepriateľovi len tak, že sa uchýli k pretvárke a zrade. Získa dôveru križiakov, ba stane sa ich veľmajstrom. Ich vojská pošle do záhuby a sám tragicky zomiera. Základnou myšlienkou diela je, že silný jednotlivec preberá zodpovednosť za osudy vlasti a má právo použiť všetky prostriedky na jej záchranu. V roku 1829 odišiel Mickiewicz do emigrácie, kde pôsobil ako publicista. V Paríži napísal národný epos "Pán Tadeáš" (1834). Dejový rámec tvorí spor dvoch šľachtických rodín o starý zámok. Roztržku ukončí láska mladých, Tadeáša a Zošky a boj proti spoločnému nepriateľovi, cárskemu vojsku. Dielo sa končí optimisticky, príchodom poľských légií Napoleonovej armády.
Epos je obrazom poľského života, zvykov a mravov vidieckej šľachty. Počas krymskej vojny odišiel Mickiewicz do Turecka, kde organizoval poľské oddiely proti Rusku. Zomrel v Carihrade počas morovej epidémie.
Adam Mickiewicz sa stal na západe reprezentantom slovanského sveta, stelesňujúc myšlienky národnooslobodzovacieho boja.

</doc>
<doc id="124196" title="Jack Rozparovač" url="https://sk.wikipedia.org/wiki?curid=124196">
Jack Rozparovač

Jack Rozparovač (angl. Jack the Ripper) je prezývka pravdepodobného sériového vraha, ktorý medzi augustom a novembrom v roku 1888 v Londýnskej štvrti Whitechapel brutálne zavraždil údajne päť prostitútok. Jeho totožnosť je neznáma, nikdy sa ho nepodarilo dostihnúť.
Obete.
Ako oficiálne obete sú uvádzané Mary Ann Nicholsonová, Annie Chapmanová, Elizabeth Strideová, Kate Eddowesová a Mary Jane Kellyová, ale obetí mohlo byť pravdepodobne oveľa viac. Vrah obetiam odrezal hlavu a rozpáral brucho s výnimkou Elizabeth Strideovej, ktorá bola len podrezaná, pretože brutálneho vraha pri útoku pravdepodobne niečo vyrušilo. Mary Kellyovú dokonca zavraždil priamo v jej dome (Miller´s Court 13). Jej telo bolo príšerne zohavené, vnútornosti ležali vedľa nej na posteli a kúsky mäsa boli rozvešané po celej izbe. Legendy okolo Jacka Rozparovača sú kombináciou právoplatných historických výskumov, konšpiračných teórii a folklóru. Počas vyšetrovania sa zistilo, že vrah má znalosti anatómie a vie zručne pracovať skalpelom, britvou alebo iným ostrým nožom, keďže Eddowesovej dokázal vypitvať obličku v úplnej tme. Preto sa dodnes tvrdí, že vrah bol pravdepodobne lekár. 
Listy Jacka Rozparovača.
Scotland Yard v tejto dobe obdržal asi 600 listov, ktorých autori sa podpisovali ako Jack Rozparovač. Za pravé sú však uznávané len tri "("Vážený šéfe","Smelý Jack" a "Z Pekla")", niektoré zdroje tvrdia, že pravý bol len list "Z Pekla". Prvý list, podpísaný ako Jack Rozparovač, menom podľa ktorého tento sériový vrah získal pomenovanie a prezývku, bol adresovaný Central News Agency, 27. september 1888. Kuriózne je, že prvý list doniesol na policajnú stanicu pravdepodobne sám Jack Rozparovač.
"Smelý Jack".
Druhý list bola vlastne pohľadnica.
"Z Pekla".
Tretí list obdržal predseda vyšetrovacieho výboru George Lusk, spolu s obličkou Kate Eddowesovej.
Identita Jacka Rozparovača.
Vzniklo tiež mnoho teórií o možnej identite Jacka Rozparovača. Osoby, ktoré sú dodnes najviac podozrivé:
Ďalší podozriví.
Toto všetko sú však iba dohady. Žiadny skutočný dôkaz neexistuje a pravá identita Jacka Rozparovača zostane už zrejme navždy tajomstvom.

</doc>
<doc id="124263" title="Syndróm vyhorenia" url="https://sk.wikipedia.org/wiki?curid=124263">
Syndróm vyhorenia

Syndróm vyhorenia (iné názvy: syndróm vyhasnutia, syndróm vypálenia, syndróm vyprahlosti; angl. "burnout syndrome") je syndróm, ktorý prvýkrát opísal Herbert Freudenberger v roku 1975, a ktorý má rôzne definície (napr. strata profesionálneho alebo osobného záujmu u príslušníka pomáhajúcich profesií alebo vyhorenie ako výsledok procesu, v ktorom ľudia veľmi intenzívne zaujatí určitou úlohou strácajú svoje nadšenie), ktoré sa zhodujú v určitých bodoch:
Najdôležitejším znakom je spomínaný chronický stres vychádzajúci z pracovnej činnosti, ktorý môže byť sprevádzaný ďalšou záťažou z osobného života, sociálneho i fyzického okolia atď. Profesia je charakteristická vysokými nárokmi na výkon, bez možnosti oddychu a závažnými následkami v prípade omylu. Výkon takejto práce býva spojený s veľkou zodpovednosťou a nasadením, niekedy s pociťovaním "poslania" profesie. Vyhorenie je teda dôsledok nerovnováhy medzi profesijným očakávaním a profesijnou realitou, medzi ideálmi a skutočnosťou.
Samotné vyhorenie je výsledok dlhého pozvoľného procesu, ktorý má nasledujúce fázy:
Symptómy.
Zvlášť v poslednej fáze
Je to teda stav, kedy sa u jedinca vyskytuje strata činorodosti a poslania, pocity sklamania, horkosti pri hodnotení minulosti, jedinec stráca záujem o svoju prácu aj o osobný rozvoj, uspokojuje sa s každodenným stereotypom, snaží sa iba prežiť, nemať problémy, je emočne "sploštený", dochádza k redukcii tvorivosti, iniciatívy a spontánnosti, prevažujú negatívne pocity od hostility po depresiu, pridružujú sa aj somatické ťažkosti. U niektorých ľudí sa vyskytuje aj opačný extrém, a síce chronické zaťaženie prácou, ktoré následne zvyšuje stres. Psychická únava sa môže prejavovať aj častejšími chorobami ako prechladnutie či chrípka. Môžu sa vyskytnúť aj príznaky ako nevoľnosť či bolenie hlavy. Vyhorenie však môže spôsobiť aj vážne zdravotné ťažkosti ako sú napríklad obezita alebo kardiovaskulárne problémy.
Vyhorenie môže spôsobiť aj zhoršenie vzťahov s kolegami, rodinou i priateľmi. Ľudia trpiaci syndrómom vyhorenia ťažšie znášajú svoje emócie, sú nervózni a v stresových situáciách reagujú nevyrovnane.
Syndróm vyhorenia postihuje ľudí z asistenčných profesií, najčastejšie programátorov, lekárov, zdravotné sestry, učiteľov, psychológov, sociálnych pracovníkov, manažérov, policajtov, vodičov medzinárodnej kamiónovej dopravy a atď.
Pri prevencii vyhorenia je dôležitý vlastný postoj človeka k práci – samozrejme v nej má byť pociťovaný zmysel, ale nemala by byť jediným cieľom, zmyslom a záujmom v jeho živote, a sociálna opora, ktorej hlavnými zdrojmi sú: rodina, kolegovia v práci, priatelia, záujmy a koníčky a celkové trávenie voľného času. Pri liečbe vyhorenia sa využíva predovšetkým existenciálna analýza, logoterapia a daseinsanalýza.
Priebeh.
Vyhorenie, vyčerpanie psychických síl a nadšenia nie je javom statickým, ale je procesom, dejom, ktorý má svoj začiatok, priebeh a výsledný stav. Jednotlivé fázy môžeme pozorovať aj v priebehu vyhorievania. Počet fáz, ktoré psychológovia v procese vyhorenia vyčleňujú je rôzny.
Medzi najjednoduchšie modely patrí model autorky Christiny Maslach:
 ________x________________x______________________x_____________________x________________________
 1. Nadšenie 2. Preťaženie 3. Napadnutie 4. „proti t=čas 
 druhých ľudí všetkým“

</doc>
<doc id="124311" title="Johannesburg" url="https://sk.wikipedia.org/wiki?curid=124311">
Johannesburg

Johannesburg, známe aj ako eGoli, je najľudnatejšie mesto v Južnej Afrike. Medzi Juhoafričanmi je známe aj ako "Jo'burg", "Jozi" a "JHB". Je to hlavné mesto provincie Gauteng, najbohatšej provincie v Južnej Afrike a sídlo juhoafrického ústavného súdu. Mesto tvorí jednu zo 50 najväčších metropolitných oblastí na svete a je to jedno zo svetových miest Afriky, klasifikované ako svetové mesto gama. Niekedy je nesprávne označované ako hlavné mesto Južnej Afriky, no v skutočnosti nie je ani jedným z troch oficiálnych hlavných miest Južnej Afriky, hoci Pretória, ktorá sa nachádza vo vzdialenosti asi 50 km SV v tej istej provincii, hlavným mestom (správa) je.
Je centrom veľkého obchodu so zlatom a diamantmi vzhľadom na svoju polohu, nachádza sa v oblasti bohatej na nerasty. Nachádza sa tu najväčšie a najvyťaženejšie medzinárodné letisko v Afrike.
Má rozlohu 1 644 km² a žije tu vyše 4,4 milióna obyvateľov (2011). Počet obyvateľov metropolitnej oblasti Veľkého Johhanesburgu dosahuje 8 miliónov.

</doc>
<doc id="124404" title="Ekumenická rada cirkví na Slovensku" url="https://sk.wikipedia.org/wiki?curid=124404">
Ekumenická rada cirkví na Slovensku

Ekumenická rada cirkví na Slovensku je naddenominačná organizácia združujúca cirkvi, ktoré majú vieroučný základ v Biblii a ekumenických vyznaniach. Hlavnými cieľmi je budovanie spolupráce medzi cirkvami, charitatívne aktivity a spoločné akcie určené na propagáciu medzidenominačnej spolupráce. Spoločnou aktivitou je aj Ekumenická spoločnosť pre štúdium siekt. Rada sa venuje aj publikačnej činnosti.
Dejiny.
Ekumenická rada cirkví v Česko-Slovensku bola založená v roku 1955. Od roku 1993 pôsobí samostatne na Slovensku. S cirkvami v Česku naďalej spolupracuje.
Štruktúra a pôsobenie.
Najvyšším orgánom je Valné zhromaždenie. O smerovaní rozhoduje Riadiaci výbor. Hlavným predstaviteľom Ekumenickej rady je predseda, ktorým je v súčasnosti Mgr. Ivan Eľko, generálny biskup Evanjelickej cirkvi augsburského vyznania na Slovensku. Podpredsedom je Mgr. RNDr. Ján Szőllős, CSc., podpredseda Rady Bratskej jednoty baptistov v SR. Obaja boli zvolení do funkcie 27. marca 2019. Generálnym tajomníkom je od 2. januára 2008 Mgr. Ladislav Krpala.
V rámci ERC pôsobí niekoľko komisií
V roku 2001 sa ERC vedená svojim predsedom biskupom Júliom Filom podielala na príprave zmluvy medzi Slovenskou republikou a registrovanými cirkvami a náboženskými organizáciami. Biskup Filo navrhol spoločný postup cirkví. Prizvnaní boli aj nečlenovia ERC: Ústredný zväz židovských náboženských obcí v Slovenskej republike a Apoštolská cirkev. Zmluva bola uznesením č. 1186 z 19. 12. 2001 schválená Vládou SR.

</doc>
<doc id="124458" title="Predznamenanie" url="https://sk.wikipedia.org/wiki?curid=124458">
Predznamenanie

Predznamenanie je grafická značka notácie, ktorá upravuje výšku tónu (noty) o poltón.
Nachádza sa na začiatku riadku. Každé predznamenanie platí pre všetky noty danej výšky ktoré sa v riadku nachádzajú. Poznáme dve predznamenania a to krížik „formula_1“ (zvyšuje notu o poltón), béčko „formula_2“ (znižuje notu o poltón).
Názov nôt s krížikom sa tvorí pridaním prípony „-is“. Napr. Cformula_1= "cis", Dformula_1= "dis", Eformula_1= "eis" …
Názvy nôt s béčkom sa tvoria príponou „-es“ pre Cformula_2 = "ces", Dformula_2= "des", Fformula_2= "fes" a Gformula_2= "ges". V prípade E a A sa tvorí len príponou „-s“, teda Eformula_2= "es" a Aformula_2= "as". Výnimku tvorí aj Hformula_2, ktoré sa väčšinou označuje ako "b" a len zriedka ako "hes".
Predznamenanie určuje aj použitú stupnicu a platí pre daný tón stupnice vo všetkých oktávach. Poradie predznamenaní je pevne dané:
Prehľad diatonických stupníc podľa predznamenania.
Ak sa na začiatku riadku nenachádza žiadne predznamenanie, ide o C-dur, alebo a-mol. Rozpoznať sa dajú tak, že skladba zvyčajne začína základným tónom – tónikou stupnice. (Všetky predznamenania označujú 1 durovú a 1 molovú stupnicu.)

</doc>
<doc id="124492" title="H16" url="https://sk.wikipedia.org/wiki?curid=124492">
H16

H16 je bratislavská hip-hopová formácia, ktorá vznikla v lete roku 2003. Názov skupiny vznikol zo základnej školy v Petržalke, ktorá sa pred zrušením v 2004 nachádzala na adrese Hálova 16.
Štýlovo je tvorba H16 ovplyvnená najmä rapom amerického juhu. Skupina natočila 4 albumy a 12 videoklipov. Jeden dvojklip „Idem si svoje/Ide Karta“, druhý natočila pre televíziu v spolupráci s raperom Rytmusom z formácie Kontrafakt pod názvom „Nech vidia“, tretí s motivačným názvom „Zarábaj keš“ a štvrtý „Staré časy“, ktorý bol celý natočený na jeden záber. K tretiemu albumu „Rýmy, hudba a boh“ boli natočené tri videoklipy. Jeden „One Take“ klip na skladbu „Ideme spolu“ a ostatné dva na skladby „Celú noc“ a „Stresujúci blahobyt“, kde sa okrem členov H16 predstavili interpreti ako Elpe alebo Ben Cristovao. V klipe „Stresujúci blahobyt“ si zahrali aj Soňa Skoncová, Tomáš Pokorný alebo Jozef Kamelot.
V apríli 2010 sa členovia H16 objavili v skladbe producenta Mad Skilla „Hrdina je zase v hre“ ku ktorej bol natočený aj videoklip.
V marci 2010 Majk Spirit založil projekt ESO, ktorý okrem neho tvorí aj producent Grimaso a raper Suvereno zo skupiny 2H+. Tiež sa objavili prvé informácie o jeho sólovom albume s názvom Mladý Rebel. V lete 2010 skupina vypustila ďalší klip na lentú skladbu „Sranda musí byť“ s hosťujúcou speváčkou Sašou Okálovou (Sash). V klipe sa objavila aj tanečnica Melánia Kasenčáková, Johny Mečoch a český raper David Steel.

</doc>
<doc id="124551" title="Juraj (svätec)" url="https://sk.wikipedia.org/wiki?curid=124551">
Juraj (svätec)

Svätý Juraj alebo svätý a slávny veľkomučeník, triumfátor a divotvorca Juraj (gr. Άγιος Γεώργιος) (* ~275–280 – † 23. apríl 303) bol vojak v Rímskej ríši. V kresťanstve sa uctieva ako mučeník a patrón mnohých štátov, miest a hnutí (napríklad skautov). Jeho meno znamená roľník.
Pochádzal pravdepodobne z Kapadócie v dnešnom východnom Turecku. Ako možná krajina jeho pôvodu sa uvádza aj Gruzínsko, ktoré nesie jeho meno ("Georgia"). 
Legenda o súboji s drakom.
Podľa Zlatej legendy sa pri meste "Silene" v Líbyi (Afrika) usídlil drak žijúci pri veľkom jazere, ktorý ohrozoval miestnych obyvateľov. Na uzmierenie mu dávali všetko čo mali, ale on chcel živé mäso. Preto mu obetovali denne dve ovce a neskôr aj ľudské obete. Keď padol lós na dcéru panovníka, predstúpila pred draka v svadobných šatách. Juraj, ktorý sa dopočul o drakovi, sa rozhodol bojovať s ním. Prežehnal sa znamením kríža a pustil sa do boja s drakom, ktorému kopijou spôsobil hlbokú ranu. Princeznin svadobný podväzok potom použil ako obojok a doviedol draka do mesta. Tam vyzval ľudí, aby prijali kresťanstvo a nechali sa pokrstiť, potom vraj draka zabije.
Predpokladá sa, že legenda je orientálneho pôvodu a svätému Jurajovi bola pripísaná len dodatočne. 
Legenda o živote.
Legenda hovorí o jeho ďalšom živote to, že sa vzbúril proti cisárovi Diokleciánovi, ktorý v roku 303 nariadil systematickú perzekúciu kresťanov. Juraja, ktorý sa priznal ku kresťanskej viere, označili za zradcu bol mučený a popravený.
Svätý Juraj patrí medzi starokresťanských mučeníkov, ktorých uctievanie sa rýchlo rozšírilo vo východnej i západnej Cirkvi. O jeho živote však vieme veľmi málo, lebo zachované životopisy sa skladajú z legiend bez historickej hodnoty. Existujú však historické dokumenty, ktoré nám umožňujú urobiť si aspoň približnú mienku o jeho živote.
Sv. Juraj bol pravdepodobne z Kapadócie (dnešné východné Turecko). Niektorí uvádzajú ako krajinu jeho pôvodu Gruzínsko, ktoré nesie aj jeho meno "Georgia". Staré životopisy hovoria, že jeho matka bola Kapadóčanka, kým otec bol Peržan. Juraj bol už od detstva vychovaný po kresťansky. Neskôr sa stal vojakom a podstúpil mučenícku smrť v meste Lod, v Palestíne. Stalo sa to v jednom z prenasledovaní kresťanov koncom 3. storočia. Niektorí historici kladú jeho mučeníctvo do roku 303 v prenasledovaní za cisára Diokleciána.
Juraj bol pochovaný v Lode. Jeho hrob sa čoskoro po jeho smrti stal cieľom pútnikov a miestom zázračných udalostí. Už v období cisára Konštantína Veľkého vznikla pri Jurajovom hrobe cintorínska bazilika, ktorej zvyšky sa zachovali dodnes.
Uctievanie sv. Juraja sa rozšírilo na kresťanskom Východe už vo štvrtom a piatom storočí, a to nielen v Palestíne, Sýrii, Gruzínsku a Arménsku, ale aj v Egypte a Etiópii. Neskôr preniklo aj do iných krajín.
Úcta.
V Gréckokatolíckej cirkvi na Slovensku sa sviatok sv. veľkomučeníka Juraja slávi 23. apríla a ide o významný a medzi ľuďmi obľúbený sviatok. V hierarchii cirkevných sviatkov ide o polyjelejný sviatok s bdením. Titul veľkomučeník, ktorý v gréckokatolíckej cirkvi nosí, má okrem neho len niekoľko málo svätcov. 

</doc>
<doc id="124583" title="Kľúč (hudba)" url="https://sk.wikipedia.org/wiki?curid=124583">
Kľúč (hudba)

Kľúč alebo notový kľúč je grafický symbol, ktorý sa nachádza na začiatku každého riadku notovej osnovy alebo niekedy aj vo vnútri riadku, a ktorý definuje, akú výšku tónu reprezentujú jednotlivé riadky (linajky) notovej osnovy. Každý kľúč definuje jeden konkrétny tón, ktorý nazývame "referenčný tón". 
Druhy kľúčov.
Husľový kľúč.
Husľový kľúč je najčastejšie požívaným kľúčom. Jeho referenčný tón je "g¹", ktoré sa nachádza na druhej linajke zospodu (linajky notovej osnovy sa vždy počítajú zospodu), preto sa niekedy nazýva aj "G kľúč". Ukazuje naň jeden koniec kľúča.
Husľový kľúč vznikol niekedy na prelome 12. a 13. storočia. Jeho grafická podoba sa postupne vyvíjala z písmena „G“. Svoj ozdobný hák získal možno z písmena „d“.
Husľový kľúč sa používa na zápis nôt huslí, dychových nástrojov, pre pravú ruku klávesových nástrojov a aj vo väčšine nôt pre spevácke hlasy. Prípadne sa môže použiť aj pre ľavú ruku klávesových 
nástrojov, alebo nástrojov, ktorých partitúra je zvyčajne notovaná v nízkych tónoch – a to v prípade, že tieto hrajú dlhšiu dobu pomerne vysoké tóny. Znižuje to počet použitých pomocných linajok čím je notový zápis prehľadnejší.
Francúzsky husľový kľúč.
Francúzsky husľový kľúč je v podstate husľový kľúč posunutý o jeden riadok nadol, čiže referenčné "g¹" je na prvej linajke.
Kľúč sa používal hlavne v 17. a 18. storočí vo Francúzsku pre husle a flautu. V súčasnosti sa používa len veľmi zriedka pre klarinet či trúbku.
Basový kľúč.
Basový kľúč má referenčný tón „malé f“, ktoré sa nachádza v tomto kľúči na štvrtej linajke a jeho poloha je označená dvoma bodkami.
Basový kľúč vznikol v 11. storočí. Pôvodne sa označoval písmenom F a ukazoval na tretiu linajku ("barytónový kľúč"). Až neskôr sa posunul o linajku vyššie. Zriedka sa používal aj tvz. "subbasový kľúč"', ktorý je naopak posunutý o linajku vyššie ako bežný basový kľúč, takže „malé f“ sa nachádza na najvrchnejšej, piatej linajke.
Basový kľúč sa používa na zápis nôt pre veľké sláčikové nástroje, violončelo a kontrabas, niektorých dychových nástrojov (napr. fagot, tuba …), pre ľavú ruku klávesových nástrojov a tiež pre najnižší mužský hlas "bas".
C kľúče.
C-kľúč má refrenčný tón "c¹", ktorého polohu označuje stred kľúča.
Kľúč zaviedol Petulo okolo roku 1025 (a). Stred kľúča mohol ukazovať na ktorúkoľvek linajku. Tón "c¹" má tú výhodu, že ho dokáže zaspievať ktorýkoľvek spevácky hlas. Kľúč sa potom prispôsoboval výške hlasu tak, aby bolo potrebné použiť čo najmenej pomocných linajok. Takto sa potom rozlišoval "Sopránový kľúč" (b), "Mezosopránový kľúč" (c), "Altový kľúč" (niekedy nazývaný tiež "violový kľúč") (d), "Tenorový kľúč" (e) a "Barytónový kľúč" (f):
V súčasnosti sa ešte niekedy používa "Altový kľúč" (napr. pre tombón, a violu), prípadne aj "Tenorový kľúč" (napr. pre tombón, violu a violončelo).
Oktávové kľúče.
Ide o kľúče posunuté o jednu, alebo viac oktáv, čo sa označuje číslom 8, alebo 15, ktoré sa píše nad, alebo pod kľúčom.
Husľový kľúč s notami transponovanými o oktávu nižšie sa používa pre gitaru. Niekedy sa však označenie vynecháva a noty sa píšu v bežnom husľovom kľúči, aj keď sa hrajú o oktávu nižšie. Podobne sa noty pre kontrabas zapisujú v basovom kľúči, ale hrajú sa o oktávu nižšie. Podľa správnosti by takéto noty mali byť zapísané s basovým kľúčom s osmičkou dole, ibaže takýto zápis sa nepoužíva.
Tabulatúra.
Tabulatúra sa niekedy používa namiesto kľúčov. V tom prípade nepredstavuje klasické hudobné linajky, ale napr. struny na gitare (taká tabulatúra má 6 linajek). Do tabulatúry sa nezapisujú noty, ale čísla, ktoré vyjadrujú na ktorom pražci sa má nota hrať. 

</doc>
<doc id="124730" title="Chanukija" url="https://sk.wikipedia.org/wiki?curid=124730">
Chanukija

Chanukija (iné názvy: chanukia, chanuková menora; hebr. חנוכיה)) je židovský deväťramenný svietnik, ktorý sa zapaľuje počas osemdňového Sviatku svetiel Chanuka.
Chanukija má osem ramien v rovnakej výške a deviate pomocné rameno (nazýva sa "šamaš", hebr. שמש, dosl. "sluha, pomocník"), ktoré je umiestnené vyššie než ostatné a zapaľujú sa od neho ostatné svetlá. Počas Chanuky zapaľuje chanukiju pani domu tak, že každý večer zapáli o jedno svetlo viac, než v predošlý deň, takže až v ôsmy deň sviatku horia všetky svetlá svietnika naraz. Je takisto možné zapáliť v prvý deň všetky svetlá a následne vždy o jedno menej.
Legenda.
Zapaľovanie chanukije pripomína znovuzasvätenie Jeruzalemského chrámu počas Makabejského povstania proti Seleukovcom v rokoch 167–165 p. Kr. Makabejci chceli po dobytí chrámu zapáliť chrámovú menoru a vykonať tak jeden z najdôležitejších chrámových rituálov. Nemali však dosť rituálne čistého olivového oleja, našli len malé množstvo, ktoré by vystačilo iba na jeden deň. Keď naplnili menoru olejom z fľaštičky, stal sa zázrak, olej horel v svietniku celých osem dní. Za ten čas sa podarilo získať dostatok potrebného oleja na doplnenie svietnika. Chanukový zázrak si každý rok Židia pripomínajú zapálením svetiel na chanukiji.

</doc>
<doc id="124737" title="Baja California" url="https://sk.wikipedia.org/wiki?curid=124737">
Baja California

Baja California [vyslov: Bacha Kalifornia], doslova "Dolná Kalifornia", je federálny štát Mexika nachádzajúci sa na severe Kalifornského polostrova.
Na severe susedí s USA (Kaliforniou a Arizonou), na severovýchode so Sonorou, na juhu so štátom Baja California Sur. Jeho rozloha je 71 450 km². Hlavným mestom je Mexicali. Štát obýva 3 337 543 obyvateľov.
Povrch je plný kontrastov; nachádzajú sa tu hory, údolia a púštne pláne. Horský systém prechádza po celej dĺžke štátu. Najvyššími horami sú Sierra Juárez (1 800 m) a San Pedro Mártir (3 100 m). Tri štvrtiny povrchu tvorí púšť Desierto Sonorense. V štáte sa nachádzajú dva klimatické regióny. Severozápad je charakterizovaný oceánskou subtropickou klímou so zrážkami najmä v zime, východ je vyprahnutý. Na vodu nie je Baja California bohatá; 88 % vodných zdrojov je sústredených v Údolí Mexicali, 57 % vody odvádza rieka Colorado.
Najdôležitejším odvetvím hospodárstva je potravinársky priemysel (potraviny, nápoje, tabakové výrobky). Nasleduje kovospracovateľský a strojársky priemysel, textilný, drevárenský a papierenský priemysel. Chová sa predovšetkým hovädzí dobytok. Štát je bohatý na náleziska minerálov a kovov. Ťaží sa zlato, meď, travertín, síra, olovo, soľ, kaolín.

</doc>
<doc id="124806" title="Ultras" url="https://sk.wikipedia.org/wiki?curid=124806">
Ultras

Ultras alebo Hnutie Ultras je hnutie, ktoré vzniklo v Taliansku v 60. - 70. rokoch 20. storočia, keď niektoré klubu znížili ceny vstupeniek, do určitých častí štadióna. Ultras sú aktívne povzbudzujúci fanúšikovia, ktorí sa držia niekoľkých zásad: Počas zápasu si nikdy nesadajú, povzbudzujú svojich hráčov za akéhokoľvek výsledku, navštevujú najvyšší možný počet zápasov na svojich aj súperových ihriskách. Skupiny Ultras existujú v súčasnosti v celej Európe a mierne podobné náznaky tejto aktivity sú v Ázii, dokonca aj v USA. Môžu ich byť desiatky, stovky, ale aj tisíce, v závislosti od mentality národa, či významu klubu. Neodmysliteľnou súčasťou aktivít ultras, je choreo, teda choreografia, ktorá je najkrajším prejavom priazne ku klubu. Môžu ho tvoriť tyčové, obojručné, či sektorové vlajky, balóny, kartóny papiera, alebo rôzne druhu pyrotechniky. Príprava obrovského chorea býva časovo i finančne náročná a fanúšikom nikto nemôže zaručiť, že jeho prezentácia bude úspešná. 
Ultras na Slovensku.
Na Slovensku pôsobia najvýznamnejšie Ultras skupiny v Bratislave, Trnave, Žiline, Nitre, Košiciach, Trenčíne, Martine, Banskej Bystrici ale aj ostatných väčších mestách kde fungujú v menších počtoch, napríklad Zvolen, Púchov, Rimavská Sobota, Prievidza. Okrem futbalových existujú skupiny Ultras aj pri hokejových kluboch. Medzi najsilnejšie tábory na Slovensku patria Zvolen, Nitra, Martin, Trenčín, Topoľčany či Banská Bystrica. Ultras sa spravidla rozdeľujú do menších skupín, či už podľa istých názorov, veku, alebo jednoducho podľa známosti. Nie vždy sú všetky skupiny na štadióne v jednom sektore-kotli.

</doc>
<doc id="124816" title="Rubikova kocka" url="https://sk.wikipedia.org/wiki?curid=124816">
Rubikova kocka

Rubikova kocka je mechanický hlavolam, ktorý v roku 1974 vynašiel maďarský sochár a architekt Ernő Rubik. Bol výnimočne obľúbený v 70. a 80. rokoch 20. storočia, keď sa vyrábal v miliónových sériách.
Má podobu plastovej kocky, ktorá sa skladá z menších rôznofarebných kociek, štandardne ich má 3×3×3. Existujú však aj ďalšie varianty: 2×2×2 ("vrecková"), 4×4×4 (tzv."Rubikova pomsta"), 5×5×5 a iné. Malé kocky sú prepojené pohyblivým mechanizmom, ktorý umožňuje ľubovoľnú vrstvu 9 kociek otočiť o násobok 90°. V zloženom stave má každá stena veľkej kocky jednu farbu. Úlohou je poskladať po zamiešaní jednotlivých farieb kocku do pôvodného stavu. Pre kocku s rozmermi 3×3×3 pritom existuje (8! × 38−1) × (12! × 212−1)/2 = 43 252 003 274 489 856 000 (= 43 triliónov) možných stavov.
Existuje viacero spôsobov skladania Rubikovej kocky. Kocka nikdy nemôže byť premiešaná tak, aby sa nedala vyriešiť. Rubikova kocka je aj založená na matematickom princípe, ktorý sa hlavne využíva na matematické úkony a využíva sa aj v Gaussovej krivke.
Súťaže a rekordy.
Prvé svetové majstrovstvá v skladaní Rubikovej kocky organizovala Guinnessova kniha rekordov 13. marca 1981 v Mníchove. Oficiálnym víťazom sa stal Jury Froeschl z Mníchova najrýchlejším časom 38 sekúnd. Prvé oficiálne majstrovstvá sveta sa konali 5. júna 1982 v Budapešti, a vyhral ich vietnamský študent Minh Thai časom 22,95 sekundy.
Svetový rekord v poskladaní Rubikovej kocky rozmerov 3×3×3 drží Yusheng Du, ktorý dosiahol čas 3,47 sekundy.

</doc>
<doc id="124849" title="Haleluja (slovo)" url="https://sk.wikipedia.org/wiki?curid=124849">
Haleluja (slovo)

Slovo aleluja alebo haleluja pochádza z hebrejského výrazu הללו יה ("halelú-jáh"), ktorý znamená "Chváľte Pána". Okrem imperatívu slovesa הלל "hillel"- chváliť obsahuje tento výraz aj Božie meno v jeho kratšej podobe יה ("yh", „jáh“). To sa obvykle prekladá jednoducho ako „Pán“, „Hospodin“, alebo „Jehova“. 
Latinská podoba tohoto termínu, z ktorej potom vznikla podoba slovenská, je "alleluia". 
Tento výraz sa (vo svojich rôznych obmenách "halelú-jáh, halelú-él, halelú-hú" a pod.) vyskytuje najmä v starozákonných žalmoch. Kresťanské cirkvi ho prevzali a urobili z neho jedno z kľúčových a najpoužívanejších slov v liturgii, podobne ako to urobili aj s inými hebrejskými slovami (amen a pod.) 
Vo fonetickom prepise do gréčtiny sa slovo aleluja objavuje veľmi hojne ako súčasť hymnov v knihe Zjavenia svätého Jána, kde je už ustáleným liturgickým prvkom. V rímskokatolíckej cirkvi (presnejšie v latinskom obrade) je výrazom charakteristickým pre veľkonočné obdobie. Preto sa v pôstnom období nepoužíva vôbec, až zaznie prvý raz slávnostne na vigílii na Bielu sobotu, kedy cirkev chváli Boha za vzkriesenie Krista. Naopak, v byzantskom obrade je predpis o speve aleluja namiesto prokimena alebo spevu "Boh je Pán" na utierni znakom pôstneho obdobia.

</doc>
<doc id="124872" title="Voľby do orgánov samosprávy obcí na Slovensku v roku 1990" url="https://sk.wikipedia.org/wiki?curid=124872">
Voľby do orgánov samosprávy obcí na Slovensku v roku 1990

Voľby do orgánov samosprávy obcí na Slovensku v roku 1990 alebo hovorovo komunálne voľby v roku 1990 boli prvé slobodné voľby poslancov zastupiteľstiev a starostov obcí a primátorov miest po páde komunizmu na Slovensku. Zúčastnilo sa ich 63,75% z 3 661 717 oprávnených voličov.
Voľby sa konali v dňoch 23. a 24. novembra 1990. Oproti parlamentným voľbám z júna toho roku bola účasť nižšia o vyše 30%, no doteraz nebola ešte v rámci komunálnych volieb nikdy prekonaná. 
V zastupiteľstvách miest a obcí získali najväčšie zastúpenie poslanci KDH (27,45%), VPN (20,38%), KSS (13,65%), maďarské strany (10,53%) a SNS (3,20%). Najvyšší počet starostov a primátorov bolo zvolených ako nezávislých kandidátov (25,9%), nasledovali kandidáti KSS (24,2%) a KDH (19,8%). 
Výsledky.
Zvolení primátori vo veľkých slovenských mestách.
Komárno - László Stubendek
Nitra - Silvester Štefanka
Levice - Ladislav Kisely
Prievidza - Miloš Souček

</doc>
<doc id="124884" title="Voľby do orgánov samosprávy obcí na Slovensku v roku 2006" url="https://sk.wikipedia.org/wiki?curid=124884">
Voľby do orgánov samosprávy obcí na Slovensku v roku 2006

Voľby do orgánov samosprávy obcí na Slovensku v roku 2006 alebo hovorovo komunálne voľby v roku 2006 boli voľby poslancov zastupiteľstiev a starostov obcí, mestských častí a primátorov miest, ktoré sa uskutočnili 2. decembra 2006. Zúčastnilo sa ich 47,65 % zo 4 306 280 zaregistrovaných voličov. 
Výsledky volieb.
Starostovia a primátori.
"Uvedení sú nezávislí kandidáti a politické strany a koalície, ktoré mali viac ako 1 % zo zvolených starostov a primátorov. Zdroj: Štatistický úrad SR".
Poslanci zastupiteľstiev.
"Uvedení sú nezávislí kandidáti a politické strany a koalície, ktoré mali viac ako 1 % zo zvolených poslancov. Zdroj: Štatistický úrad SR".

</doc>
<doc id="124888" title="Impedancia" url="https://sk.wikipedia.org/wiki?curid=124888">
Impedancia

Impedancia je zdanlivý odpor elektrotechnickej súčiastky a fázový posun napätia oproti prúdu pri prechode harmonického striedavého elektrického prúdu danej frekvencie. Podobne ako elektrický odpor charakterizuje vlastnosti prvku pre jednosmerný prúd, impedancia charakterizuje vlastnosti prvku pre striedavý prúd. Impedancia je základná vlastnosť, ktorú potrebujeme vedieť pre analýzu striedavých elektrických obvodov.
Impedancia sa zapisuje pomocou komplexných čísiel.
Značka: formula_1
Základná jednotka: ohm, značka Ω
Ďalšie jednotky: rovnaké ako pre elektrický odpor
Výpočet: formula_2, kde R je rezistancia ( el. odpor) X je reaktancia prvku, a j je komplexná jednotka.
Polárny zápis: formula_3, kde |Z| je veľkosť modulu resp. amplitúdy a φ je fáza.
S impedanciou sa formálne počíta rovnako ako s odporom, platia tu rovnaké pravidlá pre
sériové a paralelné radenie, len namiesto okamžitých hodnôt napätí a prúdov pracujeme s fázormi:
formula_4, kde U je fázor napätia a I je fázor prúdu.
Impedancia základných prvkov striedavých elektrických obvodov.
Impedancia (Z) sa v schémach obvodov môže znázorňovať ako prázdny obdlžnik t.j. Európske značenie, alebo "zubatý" drôt, Americké značenie.
Impedancia odporu: formula_5 , kde R je rezistancia tzv. ideálneho odporu (rezistora)
Impedancia cievky: formula_6 , kde L je indukčnosť tzv. ideálnej cievky (induktora) a ω je uhlová rýchlosť
Impedancia kondenzátora: formula_7, kde C je kapacita tzv. ideálneho kondenzátora (kapacitora) a ω je uhlová rýchlosť 
Impedancia závisí od frekvencie, pretože formula_8, kde f je frekvencia.

</doc>
<doc id="124897" title="Adela Vinczeová" url="https://sk.wikipedia.org/wiki?curid=124897">
Adela Vinczeová

Adela Vinczeová rodená Banášová (* 12. október 1980, Bratislava) je slovenská televízna a rozhlasová moderátorka. Je dcérou politika, spisovateľa Jozefa Banáša a výtvarníčky Márie Banášovej. Širokú popularitu jej prinieslo moderovanie hudobných alebo zábavných programov. S celkovým počtom desať výhier v hlavných kategóriách, Adela Vinczeová je najúspešnejšou účastníčkou v doterajšej histórii diváckej ankety Osobnosť televíznej obrazovky.
Životopis.
Narodila sa v Bratislave dňa 12. októbra 1980. Jej otec pôsobil v diplomatických službách, najprv ako tlačový atašé v Berlíne, potom ako zástupca veľvyslanca vo Viedni. Adela vyrastala vo východnom Nemecku spolu so svojou staršou sestrou Máriou. Ako sama hovorí, pobyt v zahraničí ju síce vybavil jazykovými znalosťami, ale ona nedá dopustiť na rodné Slovensko. Už odmalička sa u nej prejavovalo všestranné nadanie. Popri základnej škole hrala osem rokov na klavír.
Svoj prvý casting v oblasti moderovania skúsila v roku 1994. Keď mala 14 rokov, dostala ponuku zúčastniť sa konkurzu na moderátorku. Adele sa táto ponuka zapáčila a v konkurze sa dostala až do posledného kola. Svoju prípravu uplatnila v dobe stredoškolských štúdií, kedy sa prihlásila v televízii Markíza k možnosti výpomoci pri príprave relácie "Teleráno" (išlo najmä o menšie dokrútky a ankety). Tu pôsobila tri roky. Zaujala najmä svojím suchým zmyslom pre humor a sarkazmom. 
Adela sa potom vrhla na štúdium vysokej školy. Vyštudovala Filozofickú fakultu Univerzity Komenského v Bratislave, odbor kulturológia. Svoju mediálnu kariéru začínala v roku 1999 vo Fun rádiu, kde pracovala popri štúdiu. Odtiaľ do povedomia ešte širšej verejnosti vstúpila moderovaním v humoristickej relácii Sedem s r.o. na Markíze. Významným medzníkom v jej kariére bol projekt Slovensko hľadá Superstar na Markíze (tri série – spolu s Martinom „Pycom“ Rauschom), neskôr uvádzala aj "Let's Dance" na Markíze. V novembri 2006 vydala spolu s kolegom – moderátorom z Fun rádia Matejom „Sajfom“ Cifrom – knižku "Veci, o ktorých viete pomerne málo". Napriek tomu, že sa kniha predávala len mesiac, stala sa jednou z najpredávanejších kníh roka 2006.
Slovenskí aj českí diváci ju poznajú zo spoločných projektov TV Nova a TV Markíza: "Test národa" (2006, moderovanie s Daliborom Gondíkom) a "Česko Slovenská Superstar" (2009, moderovanie s Leošom Marešom). V roku 2010 bola porotkyňou česko-slovenskej televíznej show "Talentmánia". V rokoch 2010/2011 uvádzala reláciu "Adela show". Aktuálne sa na televíznych obrazovkách objavuje ako moderátorka talkshow "Trochu inak s Adelou" na RTVS a hudobnej relácie "Chart show" na Markíze. O jej obľúbenosti medzi divákmi svedčí desať výhier televíznej ceny OTO.
V súkromnom živote je Adela Vinczeová vydatá. V júni 2017 sa vydala za moderátora TV Markíza Viktora Vinczeho a prijala jeho priezvisko. Do budúcna plánuje založenie rodiny. Miluje hudbu Hany Hegerovej.
Kritika.
V roku 2015 sa stala terčom kritiky na sociálnych sieťach za podporu konšpiračného periodika Zem a Vek, kam prispieva aj jej otec Jozef Banáš. Kritizovaná bola aj za vedenie rozhovoru s breathariánom Petrom Starcom.

</doc>
<doc id="124915" title="Tatra K1" url="https://sk.wikipedia.org/wiki?curid=124915">
Tatra K1

Tatra K1 je typ dvojčlánkovej električky vyrobenej česko-slovenským podnikom ČKD Praha, závod Tatra Smíchov v dvoch prototypoch na prelome rokov 1964 a 1965. Ide o prvú česko-slovenskú kĺbovú električku. Tatra K1 bola odvodená zo štandardného vozňa Tatra T3. Kvôli problémom s použitou elektropneumatickou výzbrojou zostalo len u prototypov a nasledovníkom električky K1 sa stal sériovo vyrábaný typ Tatra K2.
Historické pozadie.
Vzhľadom na stále väčší nárok na kapacitu električiek, ktorým nemohli samostatné štandardné vozne koncepcie PCC vyhovieť, pristúpil podnik ČKD v roku 1961 k vývoju dvojčlánkovej električky označenej ako K1, ktorá mala pomôcť znížiť prevádzkové náklady dopravcov. Koncepcia takéhoto vozňa bola niekoľkokrát zmenená, nakoniec bola, vzhľadom k hmotnosti električky, použitá elektropneumatická výzbroj; niektoré prvky tak neboli ovládané elektricky, ale pomocou stlačeného vzduchu. 
Práve ale kvôli problémom s touto výzbrojou sa typ K1 do sériovej výroby nikdy nedostal, namiesto toho boli v roku 1966 postavené dva prototypy električky Tatra K2, mechanicky zhodné s modelom K1, ale s klasickou výzbrojou.
Konštrukcia.
Tatra K1 bol jednosmerný motorový električkový vozeň, ktorý bol tvorený dvoma článkami. Tie boli spojené kĺbovým mechanizmom na strednom bežnom podvozku (bez motorov), priechod bol krytý mechom. V pravej bočnici každého článku sa nachádzali dvoje štvorkrídlové skladacie dvere ovládané pneumaticky. V interiéri boli laminátové sedačky pre cestujúcich rozmiestnené v troch radoch 2+1. Vzhľad vozňa bol zhodný s električkou T3 a bol vytvorený výtvarníkom Františkom Kardausom.
Vozová skriňa električky bola usadená na troch dvojnápravových podvozkoch, z ktorých prvý a posledný boli hnacie, prostredný, na ktorom sa nachádzalo kĺbové spojenie oboch článkov, bol bezmotorový. Trakčné motory (v každom podvozku dva) boli napájané cez sadu rozjazdových a brzdových odporov spínaných stýkačmi, električka K1 tak nemala zrýchľovač typický pre vozne koncepcie PCC. Elektrický prúd bol z trolejového vedenia odoberaný pantografom umiestneným na streche predného článku.
Dodávky a prevádzka.
Na prelome rokov 1964 a 1965 boli vyrobené dva prototypy dvojčlánkovej električky K1. V roku 1965 boli vozne skúšané v Prahe pod číslami 7000 a 7001 (neboli majetkom dopravného podniku) a ešte počas toho istého roku boli odpredané do Ostravy. V skúšobnej prevádzke s cestujúcimi sa objavili v decembri 1965. Problémy však boli s pomerne zložitou a nespoľahlivou elektropneumatickou výzbrojou, električky K1 tak boli často odstavené. 1. októbra 1968 boli električky vrátené späť podniku ČKD.
Ďalší osud oboch vozňov K1 sa výrazne líši. Kým električka č. 801 bola odstavená a využívaná ako skladisko, vozeň č. 800 bol v ČKD prestavaný na funkčnú vzorku električky Tatra KT4 (predovšetkým bola skrátená karosérie a odstránený stredný podvozok), ktorý bol ďalej rozsiahlo testovaný. Zošrotovaný bol v roku 1977.

</doc>
<doc id="125003" title="K2 (vrch)" url="https://sk.wikipedia.org/wiki?curid=125003">
K2 (vrch)

K2 (miestnym nárečím balti Čhogori, po čínsky 乔戈里峰 [oficiálny prepis Qogir (Feng), pchin-jin Qiáogēlǐ (Fēng), slovenský prepis Čchiao-ke-li (feng)], po anglicky Mount Godwin-Austen, po indo-kašmírsky Lambha Pahar) je vrch v Himálájach (presnejšie v pohorí Karakoram), najvyšší vrch Pakistanu a druhý najvyšší vrch sveta. Nachádza sa na hranici medzi pakistanskou časťou Kašmíru a Čínou. Dosahuje výšku nad morom.
Vrchol je nepomerne menej navštevovaný v porovaní s najvyšším vrchom sveta. Dôvodom sú „náročné trasy a kruté meteorologické podmienky“.
Dejiny.
Názov K2 pochádza z 19. storočia, kedy expedícia, ktorá skúmala celú oblasť, pridelila tomuto vrchu aj susedným vrcholkom označenia "K1" až "K5" (K2 zostalo dodnes, ostatné boli premenované). Expedíciu viedol Henry Haversham Godwin-Austen, vrch nazval "K2" T. G. Montgomery. 
Hoci je Mount Everest predsa len vyšší, na K2 sa je ťažšie dostať; do júna roku 2008 ho zdolalo 284 ľudí, čo je oproti najvyššiemu vrchu sveta, ktorý pokorilo 3684 horolezcov len zlomok. Od roku 1954, kedy prvá talianska expedícia horolezcov Lino Lacedelliho a Achille Compagnoniho dorazila na vrchol hory, na jej úpätiach zomrelo už 66 ľudí. 3. augusta 2008 spôsobila lavína smrť viac než desiatich horolezcov, ďalších odrezala bez pomoci a lán v zóne smrti.
V januári 2021 nepálski horolezci ako prví zdolali vrchol v zime. V zimnom období 2020/2021 sa o to pokúsilo v rámci štyroch výprav celkovo 60 horolezcov. Úspešná skupina bola vytvorená z členov predošlých.

</doc>
<doc id="125005" title="Tatra KT8D5N" url="https://sk.wikipedia.org/wiki?curid=125005">
Tatra KT8D5N

Tatra KT8D5N je inovovaná verzia električky Tatra KT8D5 so stredným nízkopodlažnom článkom. Vozne KT8D5N boli vyrábané v rokoch 1998 a 1999 spoločnosťou ČKD Dopravné systémy v Prahe. Celkovo bolo vyrobených sedem kusov, všetky z nich boli dodané do Brna.
Historické pozadie.
Vznik čiastočne nízkopodlažných električiek KT8D5N je datovaný do druhej polovice 90. rokov 20. storočia, kedy bola v Brne predĺžená električková trať v sídlisku Líšeň do zastávky Jírová. Táto nová konečná nebola vybavená klasickou slučkou, ale iba úvraťou, lebo sa chystalo ďalšie predĺženie koľají. Preto museli byť na linku č. 8, ktorá do Líšne od roku 1995 jazdí, vypravované výhradne veľkokapacitné obojsmerné električky KT8D5. 28 kusov nachádzajúcich sa v Brne síce dokázalo zabezpečiť plnú prevádzku na linke č. 8, problémy ale nastali s nutnou zálohou vo vozovni. Tradičné dodávateľ električiek preto ponúkol Dopravnému podniku mesta Brna vozne KT8D5 v modernizovanej variante. DPMB pôvodne predpokladal navýšenie počtu obojsmerných električiek na 40 kusov, kvôli problémom výrobca ale skončil na čísle 35 vozňov.
Trať v Líšni bola v roku 2004 skutočne predĺžená o jednu zastávku do definitívnej konečnej Mifková, aj tá je ale ukončená úvraťou.
Konštrukcia.
Tatra KT8D5N konštrukčne vychádza z pôvodnej verzie KT8D5. Ide o obojsmerný motorový električkový vozeň, ktorý je usadený na štyroch dvojnápravových podvozkoch (každá náprava je hnacia). Karoséria električky sa skladá z troch článkov, ktoré sú spojené kĺbmi a prechodovými mechmi, ktoré sa nachádzajú nad strednými podvozkami. Najvýraznejšou zmenou oproti typu KT8D5 je odlišný stredný článok, ktorý je nízkopodlažný (nízkopodlažný priestor zaberá asi 10 % dĺžky vozňa). Každý vozeň má na oboch stranách vozňovej skrine pätoro dvojkrídlových dverí, pričom tie krajné v oboch článkoch sú užšie. Podlaha vozňa sa nachádza vo výške 925 mm na temenom koľajnice (v priestore kĺbov sa mierne dvíha na 995 mm), spojenie s nízkopodlažnou časťou (375 mm nad TK) zaisťujú tri schody. Čalúnené sedačky pre cestujúcich sú umiestnené 2+1, boli teda odstránené úzke uličky v predných častiach krajných článkov, kde mal model KT8D5 sedačky 2+2. Obe kabíny vodiča majú vlastnú klimatizačnú jednotku. Vozne sú aj vybavené elektronickými informačnými panelmi.
Na oboch čelách vozňa sú umiestnené skladacie spriahadla. Jednosmerné trakčné motory zapojené do série sú v podvozkoch umiestnené pozdĺžne (v každom podvozku dva) a sú pomocou kardanovej hriadele spojené s prevodovkou. Električka KT8D5N je vybavená elektrickou výzbrojou typu TV14D s IGBT tranzistormi, pulzné meniče sú chladené vzduchom. Na streche vozňa sa nachádzajú dva polopantografy. Vozne sú upravená pre normálny rozchod koľaje 1435 mm.
Dodávky električiek.
V rokoch 1998 a 1999 bolo vyrobených celkom 7 vozňov KT8D5N. Všetky boli dodané do Brna.
Prevádzka.
Všetkých sedem vyrobených kusov električky KT8D5N bolo dodaných brnianskemu dopravnému podniku. Prvé dva vozne sa v Brne objavili na konci decembra 1998, ďalšie tri v januári a februári 1999 a posledné dva v decembri 1999. Po rôznych skúškach a odstránení niektorých závad bol prvý vozeň KT8D5N zaradený do pravidelnej prevádzky s cestujúcimi 20. mája 1999.
Električky KT8D5N sú v prevádzke na niektorých rovnakých linkách ako staršie vozne KT8D5, predovšetkým však na linke č. 12, kde je vhodná ich veľká kapacita. Príležitostne sú vypravované aj na linky č. 1, 3 a 6. Na linke č. 8, kvôli ktorej boli zakúpené, sú využívané len sporadicky kvôli problémom so zatváraním dverí v atypicky naklonenej zastávke Krásneho. Vozne KT8D5N sú aj využívané pri rôznych výlukách.

</doc>
<doc id="125085" title="Tatra T3R" url="https://sk.wikipedia.org/wiki?curid=125085">
Tatra T3R

Tatra T3R je model českej električky z polovice 90. rokov 20. storočia. De facto ide o klasickú električku Tatra T3 s novým dizajnom, upraveným interiérom a novou elektrickou časťou. Výroba prebiehala v podniku ČKD Tatra na prelome rokov 1996 a 1997, celkovo bolo vyrobených 10 vozňov. Existovali aj pokusy modernizovať staršie električky T3 na typ T3R, takto vznikol jeden (prototypový) vozeň v roku 1995, druhý o tri roky neskôr. 11 električiek T3R je v prevádzke v Brne, dvanásty vozeň tohto typu jazdil v Prahe.
Dejiny.
V 1. polovici 90. rokov 20. storočia začala byť situácia v českých dopravných podnikoch kritická. Nové električky boli pomerne drahé, preto sa začali staršie vozne modernizovať. Spočiatku išlo predovšetkým o dosadení novej, úspornejšej elektrickej výzbroje, časom sa prevádzkovatelia začali orientovať aj na celkovej rekonštrukcie vozňa vrátane interiéru a dizajnu. Brniansky dopravný podnik preto zadal spoločnosti ČKD Tatra kompletnú modernizáciu jedného vozňa Tatra T3. Po úspechu tejto električky na Medzinárodnom strojárskom veľtrhu v roku 1995 spoločnosť ČKD zaradila do svojho výrobného programu aj nové vozne typu T3R.
Konštrukcia.
Tatra T3R je jednosmerný štvornápravový motorový električkový vozeň. Kostra vozovej skrine je vyrobená z oceľových profilov a z vonkajšej strany je obložená plechmi; obe čelá vozňa (od architekta Patrika Kotase) s panoramatickými sklami sú zo skleného laminátu. Podlaha vozňa sa nachádza výške 915 mm nad temenom koľajnice. Interiér vozňa je prístupný tromi dverami v pravej bočnici. Ide o dvojkrídlové mimo výklopné dvere s dopytovým otváraním cestujúcimi. V salóne pre cestujúcich sa nachádzajú čalúnené sedadlá rozmiestnené systémom 1+1, kúrenie je zapustené v bočniciach, podlaha je pokrytá protišmykovou krytinou, vozne sú štandardne vybavené elektronickým informačným systémom s digitálnymi panelmi. Okná vozňa sú s výklopnou hornou časťou. Kabína vodiča je uzavretá a je vybavená ručným radičom.
Brnianske električky typu T3R sú vybavené štyrmi trakčnými motormi (pre každú nápravu jeden motor) typu TE 026 A05. Naopak pražský vozeň, ktorý vznikol modernizáciou električky T3, má zachované pôvodné motory typu TE 022. Oba typy sa líšia napríklad vo výkone, ktorý je u TE 022 nižší. Do vozňov T3R bola nainštalovaná elektrická výzbroj typu TV8, ktorá využíva GTO tyristorov a umožňuje rekuperáciu brzdovej energie. Oproti klasickým vozňom T3 majú električky T3R miesto motorgenerátora statický menič, v zadnej časti strechy sú aj umiestnené brzdové rezistory, prúd je z trolejového vedenia odoberaný polopantografom. Podvozky majú dvojité pružení a mazanie okolkov.
Dodávky električiek.
Na prelome rokov 1996 a 1997 bolo vyrobených 10 vozňov T3R. Všetky električky sú v prevádzke v Brne.
Dva vozne T3R vznikli modernizáciou starších električiek Tatra T3. Ich rekonštrukcia bola dokončená v rokoch 1995 a 1998.
Prevádzka.
Brno.
Dopravní podnik města Brna zadal v polovici 90. rokov 20. storočia vzorovú, prototypovú modernizáciu jedného staršieho vozňa Tatra T3SUCS evidenčného čísla 1615 (rok výroby 1985), podnikoví ČKD Tatra v Prahe. Takmer dokončený vozeň bol vystavený v septembri 1995 na brnianskom Medzinárodnom strojárskom veľtrhu. Do Brna bola električka definitívne dodaná v novembri toho istého roku, pričom skúšobné jazdy bez cestujúcich začali v januári 1996. Po ich ukončení slúžil ku cvičným jazdám a po odstránení najrôznejších závad bol v marci 1997 zaradený do prevádzky s cestujúcimi.
Na prototyp nadviazala v Brne dodávka 10 nových vozňov T3R, ktoré ČKD vyrobilo na prelome rokov 1996 a 1997. Vozne označené číslami 1659-1668 boli dodané v priebehu marca 1997 a do prevádzky zaradené približne o mesiac neskôr.
V Brne sú električky T3R prevádzkované v stabilných dvojiciach (1659+1660, 1661+1662, atď.). Výnimkou je iba prototypový voz číslo 1615, ktorý jazdí sólo.
Praha.
V rokoch 1994 až 1998 bol v ústredných dielňach pražského dopravného podniku modernizovaný vozeň T3 evidenčného čísla 6329 (rok výroby 1964). Po dokončení rekonštrukcie dostal nové číslo 8205 a v osobnom prevádzke sa prvýkrát objavil v apríli 1999. V dôsledku veľkej poruchovosti ale v pravidelnej prevádzke nejazdil. V roku 2005 bol definitívne odstavený a o rok neskôr zošrotovaný. Zachovaná zostala iba predná časť vozňa, ktorá je využitá ako pomníček v areáli Opravovne električiek.
Druhým pražským vozňom T3R sa mala stať električka T3SU ev. č. 7005. O modernizácii tohto vozňa sa pokúšal jeho výrobca, podnik ČKD Tatra. Rekonštrukcia, ktorá prebiehala v rokoch 1996 a 1997, nebola nikdy dokončená, rozostavaný skelet zostal v ČKD a v roku 2002 bol zošrotovaný.

</doc>
