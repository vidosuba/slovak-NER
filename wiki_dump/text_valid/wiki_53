<doc id="583855" title="Mr. Robot" url="https://sk.wikipedia.org/wiki?curid=583855">
Mr. Robot

Mr. Robot je americký dramatický televízny seriál, ktorý sa vysielal na stanici USA Network. Hlavná postava je Elliot Alderson (Rami Malek) špecialista na počítačovú bezpečnosť a hacker, ktorý má sociálnu fóbiu a trpí depresiami. Aldersona naverbuje povstalecký anarchista známy iba ako "Mr. Robot" (Christian Slater) aby sa pridal k jeho skupine hacktivistov. Skupina má v úmysle zničiť všetky záznamy o dlhoch zašifrovaním finančných údajov E Corpu, najväčšieho konglomerátu sveta.
Pilotná epizóda mal premiéru 27. mája 2015 na online a VOD službách. Prvá séria sa začala vysielať 24. júna 2015, druhá 13. júla 2016, tretia 11. októbra 2017 a štvrtá a zároveň posledná séria 6. októbra 2019. Posledná časť bola odvysielaná 22. decembra 2019.
Seriál je chválený kritikmi a vyhral niekoľko ocenení, napr. Zlatý glóbus za najlepší dramatický seriál a Cenu Emmy za najlepší herecký výkon v hlavnej roli.
Dej.
Seriál sleduje Elliota Aldersona z New Yorku, ktorý pracuje v bezpečnostnej firme Allsafe ako špecialista na počítačovú bezpečnosť. Neustále bojuje so sociálnou fóbiou, disociatívnou poruchou identity a klinickými depresiami, čo hlboko ovplyvňuje jeho myšlienkové pochody, ktoré sú ovplyvňované paranojou a vidinami. Naverbuje ho však tajomný anarchista známy iba ako Mr Robot a pridá sa k jeho skupine hacktivistov - fsociety. Jedným z ich poslaní je vymazať všetky spotrebiteľské dlhy zničením dát jednej z najväčších korporácií na svete E Corp (podľa Elliota Evil Corp), ktorá je zároveň najväčším klientom Allsafu.
Produkcia.
Tvorca seriálu Sam Esmail mal pôvodne v úmysle spraviť "Mr. Robot" ako film. Vzhľadom na rozsah scenára však usúdil, že sa viac hodí pre televízny seriál. Stanica USA Network si v júli 2014 objednala natočenie pilotnej časti. V septembri toho roku bol do hlavnej role obsadený Rami Malek. Následne v decembri si USA Network objednala desať častí, ktoré tvoria prvú sériu. Nakrúcanie začalo 13. apríla 2015 v New Worku. Pilotná časť mala premiéru 27. mája 2015 na viacerých online a video on demand službách. Druhá séria bola potvrdená ešte predtým, než USA Network odvysielala prvú sériu, ktorá mala premiéru 24. júna 2014. V decembri 2015 bolo oznámené, že Esmail sám zrežiruje všetky časti druhej série. V júli 2016 bolo oznámené, že poče častí druhej série sa zvýšil z 10 na 12. Druhá séria mala premiéru 13. júla 2016. 16. augusta 2016 bola potvrdená tretia séria. Tá mala premiéru 11. októbra 2017, skladala sa z 10 častí a opäť ich všetky zrežíroval Esmail. 13. decembra 2017 bola potvrdená štvrtá séria. V auguste 2018 bolo oznámené, že štvrtá séria bude zároveň posledná. Premiéru mala 6. októbra 2019 a posledná časť bola odvysielaná 22. decembra 2019.
Inšpirácie.
Seriál je podľa tvorcu Sama Esmaila inšpirovaný filmami "Taxikár" (Martin Scorsese, 1976), "Americké psycho" (Mary Harron, 2000), "Fight Club" (David Fincher, 1999), "Mechanický pomaranč" (Stanley Kubrick, 1971), "Requiem za sen" (Darren Aronofsky, 2000), "Riskantné podnikanie" (Paul Brickman, 1983), "Blade Runner" (Ridley Scott, 1982) a seriálmi "Perníkový tatko" (Vince Gilligan, 2008–2013) a "Girls" (Lena Dunham, 2012–2017).

</doc>
<doc id="583865" title="Emil Funczik" url="https://sk.wikipedia.org/wiki?curid=583865">
Emil Funczik

Prof. Dr. Emil Funczik alebo Emil Funcík (* 9. november 1892, Mojmírovce† 12. marec 1972, Bratislava) bol rímskokatolícky kňaz, profesor cirkevného práva a prvý dekan novovzniknutej Slovenskej rímskokatolíckej bohosloveckej fakulty Univerzity Komenského v Bratislave v rokoch 1936 - 1937 a opäť 1945 - 1946.
Životopis.
Narodil sa 9. novembra 1892 v obci Mojmírovce pri Nitre, ako prvý z troch detí rodičom otcovi Jozefovi Funczikovi a matke Marcele, rodenej Visolajskej. Mal brata Eugena a sestru Gabrielu.
Prvých päť ročníkov ľudovej školy absolvoval v jeho rodisku, neskôr začal študovať na gymnáziu v Trnave, kde sa stretával aj s Ambrózom Lazíkom, budúcim biskupom a apoštolským administrátorom v Trnave. V júni 1913 ukončuje gymnaziálne štúdia a prichádza do Ostrihomu na teologické štúdia a do formácie za kňaza. Neskôr odchádza do Budapešti na štúdium, kde pripravuje svoju doktorskú dizertáciu. Sudiakonát prijal 15. mája 1918 a diakonát 16. mája 1918 v Ostrihome z rúk Jozsefa Medarda Kohla, pomocného ostrihomského biskupa. Za kňaza bol vysvätený 17. mája 1918 Jánom Černochom, ostrihomským arcibiskupom a kardinálom.
Pôsobil ako pedagóg cirkevného práva na "Vysokej škole bohosloveckej" v Nitre a Trnave. Od roku 1936 pôsobil ako riadny univerzitný profesor cirkevného práva a ako prvý dekan na novovzniknutej "Slovenskej rímskokatolíckej bohosloveckej fakulte." Celkovo pôsobil na fakulte do roku 1953 a neskôr opäť od roku 1969.
Zomrel 12. marca 1972 v nedožitých 80. rokoch života a 54. roku kňazstva. Pohrebné obrady vykonal 15. marca 1972 trnavský biskup Július Gábriš v Dóme sv. Martina v Bratislave a pochovaný je na Cintoríne Slávičie údolie v Bratislave.

</doc>
<doc id="583870" title="Emília Kováčová" url="https://sk.wikipedia.org/wiki?curid=583870">
Emília Kováčová

Prof. Ing. Emília Kováčová, CSc. (* 8. február 1931, Bratislava – † 31. december 2020) bola vysokoškolská pedagogička, profesorka v odbore zamestnanosti a sociálneho rozvoja Ekonomickej univerzity v Bratislave a bývalá prvá dáma Slovenska.
V rokoch 1966 až 1967 bola poverená vedením Katedry sociálneho rozvoja a práce Národohospodárskej fakulty Ekonomickej univerzity. Akademickej kariére sa venovala 35 rokov.
V roku 1993 sa vo veku 62 rokov stala po zvolení jej manžela Michala Kováča za prvého prezidenta samostatnej Slovenskej republiky, prvou dámou Slovenskej republiky. V úrade sa okrem protokolárnych povinností venovala aj charite, ľuďom s postihnutiami, pomáhala okrem iného napríklad Slovenskému Červenému krížu a mala vlastnú nadáciu.

</doc>
<doc id="584034" title="Jež bledý" url="https://sk.wikipedia.org/wiki?curid=584034">
Jež bledý

Jež bledý (iné názvy: jež východný, jež východoeurópsky, jež svetlý; lat. "Erinaceus roumanicus") je hmyzožravec z čeľade ježovité. Je rozšírený od východnej Európy po rieku Ob v západnej Sibíri. Výskyt na Slovensku bol doložený na 78 % územia.
Uvedené slovenské názvy a niekedy aj uvedený latinský názov sa istý čas vzťahovali na taxón zahŕňajúci okrem dnešného Erinaceus roumanicus aj dnešný Erinaceus concolor. Predtým sa zas dnešný Erinaceus roumanicus (aj dnešný Erinaceus concolor) istý čas zaraďoval pod Erinaceus europaeus, teda pod ježa tmavého (v takom prípade mal dnešný Erinaceus roumanicus aj slovenský názov jež obyčajný východoeurópsky). K tomu pozri systematiku v článku Erinaceus a vysvetlenie v článku jež tmavý.
Rozšírenie.
Vyskytuje sa východne a juhovýchodne od línie prechádzajúcej severovýchodným Nemeckom/západným Poľskom, potom Českom a potom Alpami v Rakúsku a Taliansku až po stred Ruska.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 336 (79 % rozlohy Slovenska, do roku 1964 len v 103, 23,9 %) v nadmorských výškach 100 (Malý Horeš) – (Poľana).
Žije na celom území Slovenska a je zákonom chránený.
Opis.
Podobá sa na ježa tmavého. Na rozdiel od neho však nemá tmavé „okuliare“ na nose a ostne má nepravidelne tmavé s bledými prúžkami alebo jednofarebne bledé (až biele). Hmotnosť 400 – 950 g (inde sa uvádza: do 1 200 g), dĺžka tela 19 – 27 cm (dĺžka chvosta: 14 – 37 mm). Dožíva sa 5 rokov. Mláďatá majú tmavohnedú hruď s bledou škvrnou; vekom srsť bledne. 
Ostatná biológia je takmer rovnaká ako u ježa tmavého .
Taxonómia.
Poddruhy podľa:

</doc>
<doc id="584068" title="Čchen Tung (kozmonaut)" url="https://sk.wikipedia.org/wiki?curid=584068">
Čchen Tung (kozmonaut)

Čchen Tung (; * 12. december 1978, Luo-jang, Čína) je čínsky stíhací pilot a kozmonaut vybraný do účasti na programe Šen-čou. Pôvodne stíhací pilot Vzdušných síl Čínskej ľudovej oslobodzovacej armády bol v roku 2010 zaradený do oddielu kozmonautov Číny. Bol nominovaný do funkcie operátora na let Šen-čou 11, ktorý sa na obežnej dráhe úspešne spojil s druhou čínskou vesmírnou stanicou Tchien-kung 2.
Životopis.
Narodil sa v Luo-jangu v provincii Che-nan v strednej Číne v robotníckej rodine. Od roku 1997 slúžil vo Vzdušných silách Čínskej ľudovej oslobodzovacej armády ako stíhací pilot. Od roku 2009 prechádzal výberom medzi čínskych kozmonautov. Po úspešnom absolvovaní všetkých testov bol v marci 2010 zaradený do oddielu kozmonautov Číny.
Do vesmíru po prvýkrát vzlietol 16. októbra 2016 v lodi Šen-čou 11 s veliteľom Ťing Chaj-pchengom. Po dvoch dňoch letu sa loď spojila so stanicou Tchien-kung 2. Čchen Tung potom s kolegom strávili na stanici 30 dní.
Čchen Tung má dvoch synov. 

</doc>
<doc id="584077" title="Kuo-ťia chang-tchien ťü" url="https://sk.wikipedia.org/wiki?curid=584077">
Kuo-ťia chang-tchien ťü

Kuo-ťia chang-tchien ťü ( – "Kuo-ťia chang-tchien ťü"; doslova: „Národný úrad pre kozmonautiku/vesmírne lety“ [slovo „čínsky“ v originálnom názve nie je]; ; skratka: "CNSA"; vyskytujúce sa preklady: Čínsky národný úrad pre vesmír, Čínsky národný kozmický úrad, Čínsky národný úrad pre kozmonautiku, Čínska národná vesmírna agentúra) je čínska civilná organizácia, ktorá je zodpovedná za smerovanie čínskeho kozmického programu.
Dejiny.
Organizácia vznikla v roku 1993 rozdelením čínskeho ministerstva pre letecký a kozmický priemysel na dve časti:
CNSA vznikla na základe predchádzajúceho kozmického (a hlavne raketového) programu, ktorý sa začal na konci 60. rokov snahou Číny o vlastný raketový nosič jadrových hlavíc. Prvá družica Tung-fang-chung 1 bola vyslaná do vesmíru v roku 1970. Vážila 173 kg a na palube mala rádiový vysielač, ktorý vysielal budovateľskú pieseň "Východ je červený". V ďalších rokoch Čína vyslala niekoľko telekomunikačných satelitov, meteorologických družíc a samozrejme aj špionážne satelity.
Najväčší úspech dosiahla Čína v roku 2003, kedy došlo k vypusteniu kozmickej lode Šen-čou ("Božská loď") s ľudskou posádkou. K vypusteniu lode bola použitá nosná raketa Čchang-čeng 2F ("Dlhý pochod 2F"). V septembri 2011 sa Číne podarilo vyslať na obežnú dráhu Zeme vlastnú kozmickú stanicu Tchien-kung 1 ("Nebeský palác 1") ako odrazový mostík pre ďalšie cesty na Mesiac a Mars. V septembri 2016 bola úspešne vynesená na obežnú dráhu druhá čínska kozmická stanica Tchien-kung 2.
Súčasným predsedom CNSA je Čang Kche-ťien.
Budúcnosť.
Na konci apríla 2021 úspešne vyštartoval na obežnú dráhu Zeme modul Tchien-che ("Harmónia nebies"/"Nebeská harmónia"), ktorý je základným modulom prvej viacmodulovej čínskej kozmickej stanice Tchien-kung.

</doc>
<doc id="584106" title="Trsteniarik obyčajný" url="https://sk.wikipedia.org/wiki?curid=584106">
Trsteniarik obyčajný

Trsteniarik obyčajný (iné názvy: trsteniarik bahenný, trsteniarik spevavý ; lat. "Acrocephalus palustris") je spevavec a patrí do čeľadi trsteniarikovité. Žije v západnej Palearktíde. Na Slovensku je to najbežnejší trsteniarik, hniezdi od nížin až do v 85,5 % mapovacích kvadrátov. Podľa Medzinárodnej únie na ochranu prírody a prírodných zdrojov trsteniarik obyčajný patrí medzi najmenej ohrozené druhy, celková populácia je stabilná, v rokoch 19802013 bola európska populácia stabilná.
Výskyt a stav na Slovensku.
Odhadovaný počet hniezdiacich párov je 40 000 - 50 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 a v roku 1998 žiadny. V roku 2001 žiadny. V roku 2014 LC - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Ochrana.
Je zákonom chránený, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bonnského dohovoru (Príloha II) a Bernského dohovoru (Príloha II).
Hlas.
Spev trsteniarika obyčajného je v porovnaní s ostatnými trsteniarikmi najkrajší. Napriek tomu stále v ňom počuť typické škrípavé úseky.

</doc>
<doc id="584137" title="Trsteniarik bahenný" url="https://sk.wikipedia.org/wiki?curid=584137">
Trsteniarik bahenný

Trsteniarik bahenný alebo trsteniarik močiarny (lat. "Acrocephalus scirpaceus") je spevavec a patrí do čeľadi trsteniarikovité. Žije v západnej a centrálnej Palearktíde. Na Slovensku preukázane hniezdi v 22,60 % mapovacích kvadrátov od nížin do Podľa Medzinárodnej únie na ochranu prírody a prírodných zdrojov trsteniarik bahenný patrí medzi najmenej ohrozené druhy, celková populácia je stabilná, európska takisto vykazovala v rokoch 19802013 stabilný stav.
Výskyt a stav na Slovensku.
Odhadovaný počet hniezdiacich párov je 10 000 - 20 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v roku 1995 aj v roku 1998 žiadny. V roku 2001 žiadny. V roku 2014 LC - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Ochrana.
Je zákonom chránený, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="584153" title="Ľubomír Petrák" url="https://sk.wikipedia.org/wiki?curid=584153">
Ľubomír Petrák

Ing. Ľubomír Petrák, CSc. (* 6. august 1961, Myjava – † 20. február 2021, Bratislava) bol slovenský politik, poslanec Národnej rady Slovenskej republiky za SMER-SD a starosta Hurbanovej Vsi.
Život.
Vyštudoval Strojnícku fakultu Slovenskej technickej univerzity v Bratislave. Profesne neskôr na fakulte pôsobil ako odborný asistent. Od deväťdesiatych rokov bol podnikateľ a spoločník vo viacerých spoločnostiach (CORRECT Plast, s.r.o., HB REAL, s.r.o.).
Petrák zomrel 20. februára 2021 na Covid-19.
Politická činnosť.
Ľubomír Petrák bol starosta malej obce Hurbanova Ves v okrese Senec.
V roku 2002 sa stal posledným predsedom SDĽ. 4. december 2004 na 10. zjazde SDĽ v Banskej Bystrici bol po tom, čo schránková firma uhradila záväzky SDĽ, schválený zánik strany zlúčením so SMERom od 31. decembra 2004. Smer sa stal prakticky zo dňa na deň najbohatšou politickou stranou na Slovensku. Majetky Smeru a SDĽ podľa výročných správ z roku 2003 prevyšovali 70 miliónov korún. SDĽ mala vtedy majetok 48,5 milióna (dvakrát viac ako Smer). Podľa Petra Bárdyho práve Petrák je muž, ktorý „odovzdal“ do rúk Roberta Fica SDĽ a aj preto je doteraz významným politikom SMERu. 
Ľubomír Petrák bol poslancom Národnej rady Slovenskej republiky za SMER-SD kontinuálne od roku 2006. V roku 2016 sa stal predsedom výboru pre vzdelávanie, vedu, mládež a šport a bol členom výboru pre európske záležitosti.
Podľa jeho vystúpení v Národnej rade na tému zmien školského zákona považoval napr. funkciu rady školy za zbytočnú, pretože dokumenty, ktoré dostáva od riaditeľa školy k odsúhlaseniu, už nemôže nijako ovplyvniť. Bol zástancom požiadaviek na zvyšovanie platov učiteľov a plénum poslancov informoval aj o prebiehajúcich štrajkoch Iniciatívy slovenských učiteľov, ktoré sa konali v roku 2016. Iniciatíve vyčítal, že málo diskutuje a viac protestuje na verejných zhromaždeniach.

</doc>
<doc id="584269" title="Formula E" url="https://sk.wikipedia.org/wiki?curid=584269">
Formula E

Formula E, oficiálny názov ABB FIA Formula E Championship je historicky prvá elektrická pretekárska séria na svete. Pretekári jazdia v autách s čisto elektrickým pohonom. Myšlienka organizovania takýchto pretekov pochádza ešte z roku 2012. Prvá sezóna šampionátu začala 13. septembra 2014 v Pekingu. Preteky sú organizované pod patronátom Medzinárodnej automobilovej federácie (FIA). Aktuálnym riaditeľom Formuly E je Alejandro Agag.
Športové pravidlá.
Formát.
Podujatia sa začínajú dvoma rannými tréningami. Prvý má 45 minút a druhý 30 minút. Jazdci majú k dispozícii dva monoposty s výkonom 200 kW.
Kvalifikácia sa koná obvykle na obed a trvá jednu hodinu. Jazdci sú rozdelení do štyroch skupín po päť, pričom majú šesť minút na to, aby odjazdili ich najrýchlejšie kolo. Jazdci majú k dispozícii jeden monopost s výkonom 200 kW. Od druhej sezóny, päť najrýchlejších jazdcov má ešte jeden pokus (tzv. Super Pole) a po jednom odjazdia svoje kolo, čím sa stanoví prvých päť pozícií na štarte.
Samotný pretek trvá cca 50 minút. Jazdci majú povinný jeden pit stop, kedy musia vymeniť monopost, pričom im môžu pomáhať dvaja členovia tímu vymeniť bezpečnostné pásy. Z bezpečnostných dôvodov je stanovený minimálny čas v boxoch, ktorý sa líši na každej trati. Výmena pneumatík počas tohto pit stopu nie je povolená, iba ak by jazdec dostal defekt alebo by bola pneumatika poškodená. Počas pretekov majú jazdci obmedzený výkon na 180 kW. Body sa prideľujú štandardným systémom FIA.
Bodovací systém.
Body získajú prví desiati jazdci podľa štandardného systému FIA. Naviac, tri body sa udeľujú jazdcovi, ktorí získal pole position a jeden bod jazdcovi, ktorí odjazdil najrýchlejšie kolo pretekov (v prvej sezóne dva body). V šampionáte sa účastnia jazdci aj tímy. Celkový počet bodov jazdcov pozostáva z jeho najlepších výsledkov. Celkový počet bodov tímu pozostáva zo súčtu bodov oboch jazdcov počas sezóny.
Fanboost.
Pre každý závod môžu fanúšikovia hlasovať za ich obľúbeného jazdca prostredníctvom rozličných kanálov sociálnych médií, aby im dali dočasný výkon naviac. Hlasovanie začína dva týždne pred každým podujatím a trvá do šiestich minút od začiatku závodu. Traja víťazi Fanboostu získajú 100 kJ energie naviac, ktorú môžu použiť v rozmedzí od 180 kW až 200 kW.
Attack Mode.
Attack Mode, v preklade Útočný mód, bol zavedený od piatej sezóny a umožňuje jazdcom dva krát za preteky využiť zvýšenie výkonu o 25 kW. Zvýšenie výkonu trvá štyri minúty (dohromady osem minút) a aktivuje sa, keď jazdec prejde určenou zónou na trati, ktorá je mimo bežnej závodnej stopy. Využitie attack módu je podľa pravidiel povinné pre všetkých jazdcov.
Monoposty.
Spark-Renault SRT_01E (2014–18).
Počas prvej sezóny tímy používali elektrické pretekárske monoposty Spark-Renault SRT 01E, vyrobené firmou Spark Racing Technology. Šasi bolo navrhnuté Dallarou, elektromotor bol vyvinutý McLarenom (rovnaký motor použitý aj v McLarene P1), batériový systém vytvoril Williams Advanced Engineering a prevedovka bola päť stupňová od Hewlandu. Oficiálnym dodávateľom pneumatík je Michelin. Pre prvú sezónu bolo objednaných 42 elektromobilov, z ktorých dostal každý z desiatich tímov štyri a dva zostali na testovacie účely.
Priemerný monopost Formuly E má výkon aspoň 250 konských síl (190 kW). Z 0 na 100 km/h zrýchli do 3 sekúnd a má maximálnu rýchlosť 225 km/h. Generátory používané na dobíjanie batérií sú poháňané glycerinom, čo je vedľajší produkt výroby bio-dieselu.
Od druhej sezóny pravidlá povoľujú nových výrobcov pohonného ústrojenstva a výrobcovia si môžu vyrobiť vlastný elektromotor, striedač, prevodovku a chladiaci systém. Šasi a batérie zostávajú rovnaké. V sezóne 2016–17 bolo deväť výrobcov pohonných jednotiek: ABT Schaeffler, Andretti Technologies, DS-Virgin, Jaguar, Mahindra, NextEV TCR, Penske, Renault a Venturi.
Spark SRT05e (2018–doteraz).
Od piatej sezóny tímy pretekajú na nových, radikálne upravených formuliach, ktoré majú vyšší výkon a dojazd. Maximálny výkon je 200 kW počas pretekov a 250 kW počas kvalifikácie a maximálna rýchlosť monopostov je okolo 280km/h. Batérie monopostov vydržia celý priebeh pretekov, čím sa eliminovala potreba vymieňať monoposty v strede pretekov.

</doc>
<doc id="584317" title="Hlaholka severská" url="https://sk.wikipedia.org/wiki?curid=584317">
Hlaholka severská

Hlaholka severská (iné názvy: hohoľ obyčajný, hlaholka obyčajná lat. "Bucephala clangula") je druh z čeľade kačicovité. Je rozšírená v oblasti ihličnatých lesov holarktickej oblasti. Cez Slovensko migruje v menšom rozsahu i zimuje. Podľa Medzinárodnej únie na ochranu prírody a prírodných zdrojov hlaholka severská patrí medzi najmenej ohrozené druhy, celková a európska populácia sú stabilné, v severnej Amerike bol za posledných 40 rokov zaznamenaný mierny nárast.
Výskyt a stav na Slovensku.
Hlaholka severská migruje cez Slovensko najmä v marci a v apríli. Bola zistená takmer na celom území. V zime bola potvrdená na 26,10 % mapovacích kvadrátov.
Odhadovaný počet zimujúcich jedincov 3 000 – 7 000. Ekosozologický status v roku 1995 "Im" – nezaradený migrant, resp. nehniezdič. Stupeň ohrozenia "S" – vyhovujúci ochranársky status.
Ochrana.
Je zákonom chránená, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="584615" title="Rick and Morty" url="https://sk.wikipedia.org/wiki?curid=584615">
Rick and Morty

Rick and Morty je americký animovaný sci-fi televízny seriál, ktorý vytvorili Justin Roiland a Dan Harmon (tvorca seriálu "Community") pre stanicu Adult Swim, kde mal premiéru 2. decembra 2013.
Seriál sleduje interdimenziálne dobrodružstvá šialeného vedca a alkoholika Ricka a jeho ľahko ovplyvniteľného vnuka Mortyho. Vznikol pôvodne ako paródia sci-fi filmu "Návrat do budúcnosti".
10. mája 2018 bolo oznámené, že tvorcovia Dan Harmon a Justin Roiland podpísali zmluvu s Adult Swim na ďalších 70 epizód.
Dej.
Rick Sanchez je vedecký génius a alkoholik, ktorý sa prisťahoval ku svojej dcére, koňskej chirurgičke Beth. Väčšinu svojho času trávi so svojím vnukom Mortym, prípadne aj s vnučkou Summer, výletmi naprieč multiverzom.
Filozofia.
Seriál často volí existencialistický pohľad na život, čo je zrejmé hlavne z Rickovho správania a zo spôsobu, akým seriál zobrazuje svet. Zem je neustále zobrazovaná ako bezvýznamná v kontraste s rozsiahlym vesmírom.
Hra.
Adult Swim Games vydali začiatkom roka 2016 hru s názvom "Pocket Mortys", ktorá je koncipovaná na štýl chytania pokémonov, no úlohou je chytať divokých Mortyov a bojovať s nimi proti rôznym mimozemšťanom, Rickom a Jerrym. Hra je dostupná zadarmo na iOS a Android.
Hodnotenie.
Seriál je na väčšine portálov vysoko hodnotený. Portál Rotten Tomatoes ohodnotil seriál na 100% a Metacritic ohodnotil prvú sériu na 85%. Na ČSFD má seriál 92% a v rebríčku nejlepších seriálov je umiestnený na 10. mieste (stav k októbru 2016).

</doc>
<doc id="584616" title="Silvia Shahzad" url="https://sk.wikipedia.org/wiki?curid=584616">
Silvia Shahzad

Mgr. Silvia Shahzad, rod. Petruchová (* 28. máj 1976, Nitrianske Pravno) je slovenská politička a ekonómka. Vo volebnom období 20162020 bola poslankyňou Národnej rady Slovenskej republiky za stranu OĽaNO. V máji 2021 oznámila vstup do strany Spolu.
Život a vzdelanie.
Silvia Shazad bakalársky diplom získala na detašovanom pracovisku Ekonomickej univerzity v Prievidzi. Popri škole pracovala ako účtovníčka. Pracovala tiež vo Výrobnom družstve invalidov v Prievidzi v administratíve a personalistike. Zúčastnila sa Abilymbiády v Indii. V roku 2010 absolvovala Fakultu matematiky, fyziky a informatiky Univerzity Komenského a získala magisterský titul v odbore pravdepodobnosť a matematická štatistika.
Parlamentné pôsobenie.
Vo voľbách v roku 2016 kandidovala na 8. mieste kandidátky OĽaNO. Do parlamentu kandidovala aj preto, aby dala hlas pre ľudí s handicapom, sama sa pohybuje na vozíčku. Vo voľbách získala 2 731 preferenčných hlasov a získala tak 18. miesto a bola (ako predposledná) zvolená do NR SR. V parlamente je členka Výboru NR SR pre sociálne veci. Je tiež prvá poslankyňa na vozíčku. 
Osobný život.
V septembri 2016 sa vydala za Yasira Shahzada, žiadateľa o azyl v Nemecku, pôvodom z Pakistanu.

</doc>
<doc id="584778" title="Denník odvážneho bojka" url="https://sk.wikipedia.org/wiki?curid=584778">
Denník odvážneho bojka

Denník odvážneho bojka () je americká knižná séria, ktorú píše a ilustruje Jeff Kinney. Do slovenčiny bolo zatiaľ preložených 14 dielov a jeden špeciál, v angličtine vyšli aj ďalšie špeciály. Boli natočené aj 4 filmy, ktoré boli inšpirované prvými štyrmi knihami a 9. knihou.
História.
V roku 1998 dostal Jeff Kinney nápad napísať knihu o dieťati chodiacom na 2. stupeň základnej školy, ktorého pomenoval Greg Heffley. V máji 2004 bola vydaná online verzia Denníka odvážneho bojka. Stránka bola denne navštevovaná až do júna 2005. Kinney pracoval na svojej knihe 8 rokov, kým ju ukázal vydavateľovi v New Yorku.
Vo februári 2006, počas New York Comic Con, Jeff Kinney podpísal zmluvu na knižnú sériu v tlačenej podobe s vydavateľom Harry N. Abrams, Inc.
Kniha sa stala hitom a online verzia v roku 2009 mala 20 miliónov videní. Veľa online čitateľov chcelo tlačenú knihu. Kinney súhlasil a tak v apríli 2007 bola vydaná prvá kniha. V apríli 2009 zaradiť magazín TIME Kinneyho do zoznamu Najvplyvnejší ľudia na svete.
Knihy.
Doteraz bolo v anglickej verzii vydaných 15 dielov a ďalšie "extra" knihy ako "Wimpy Kid: Do It Yourself Book" a "Movie Diary". Do slovenčiny bolo preložených zatiaľ 14 dielov a jedna špeciálna kniha ("Toto nie je denník odvážneho bojka"). 13. diel vyšiel v slovenčine 12. marca 2019.
24. septembra 2019 vyšiel druhý špeciál s názvom Denník skvelého kamoša. Bude rozprávať Gregove príhody zo strany jeho najlepšieho kamaráta Rowleyho.
Filmy.
Jeff Kinney oznámil, že film inšpirovaný prvou knihou bude natočený filmovou spoločnosťou 20th Century Fox. Film mal mať pôvodne premiéru 2. apríla 2010, no presunula sa na 19. mája 2010. Režisérom bol Thor Freudenthal, ktorý režíroval aj film Hotel pre psov. Vo filme účinkovali Zachary Gordon ako Greg, Robert Capron ako Rowley, Steve Zahn ako Frank, Rachael Harris ako Susan, Devon Bostick ako Rodrick a Grayson Russell ako Fregley. Vo filme sa vyskytuje aj postava Angie, ktorá v knihe nebola. Hrá ju Chloë Grace Moretz.
Druhý film v sérii bol vydaný 25. mája 2011, a bol inšpirovaný 2. knihou "Rodrick je šéf". Film bol natočený vo Vancouveri, podobne ako prvý film. Vo filme sa objavilo aj pár scén z "Poslednej kvapky" (3. kniha). Režíroval ho David Bowers. Zaujímavosťou je, že v 2. a 3. filme sa objavuje aj autor kníh o Gregovi Jeff Kinney ako otec Holly Hillsovej.
Tretí film kombinuje tretiu a štvrtú knihu, "Posledná kvapka" a "Prázdniny pod psa". Vo filmoch sú príbehy z oboch kníh, ale hlavne zo 4. knihy "Prázdniny pod psa", z ktorej si film zobral aj názov. Rozhodnutie spojiť 2 knihy do jedného filmu bolo z dôvodu udržania veku hercov k postavám. Film mal premiéru 3. augusta 2012 a jeho režisérom bol David Bowers.
Pravdepodobnosť, že bude 4. film bola malá. Kinney ohlásil, že je tu možnosť natočiť animovaný film založený na 6. knihe "Ponorková choroba". V interview pre knihu To je smola! Jeff Kinney povedal, že začal pracovať s Foxom ("Fox Broadcasting Company") na polhodinovom špeciály To je smola!, ktorý bude vysielaný neskôr v 2014, ale keďže sa výroba oneskorila, Jeff Kinney oficiálne ohlásil produkciu štvrtého filmu, "Denník slabocha 4": Dlhá cesta na svojom účte Twitter v roku 2016. Režisérom bol opäť David Bowers.

</doc>
<doc id="584802" title="Kvalifikácia na Majstrovstvá Európy v hádzanej mužov 2020" url="https://sk.wikipedia.org/wiki?curid=584802">
Kvalifikácia na Majstrovstvá Európy v hádzanej mužov 2020

Kvalifikácia na Majstrovstvá Európy v hádzanej mužov 2020 je kontinentálna kvalifikácia v hádzanej mužov na Majstrovstvá Európy 2020, ktorú organizuje Európska hádzanárska federácia (EHF). V prvej fáze sa jej zúčastňuje 9 európskych družstiev, spolu s 2. fázou 38 družstiev. Celkovo družstvá súťažia o 20 postupových miest (počet družstiev sa na turnaji v roku 2020 zvýši zo 16 na 24) na záverečný turnaj v 3 skupinách prvej fázy kvalifikácie a 8 skupinách 2. fázy kvalifikácie. 1. fáza kvalifikácie prebieha od 2. novembra 2016 do 15. januára 2017. 2. fáza končí v júni 2019.
Priamy postup.
Priamo postupujú družstvá hostiteľských krajín a víťaz Majstrovstiev Európy 2018:
Nasadenie do výkonnostných košov.
Po 1. fáze kvalifikácie, z ktorej postúpia 3 víťazi skupín do 2. fázy kvalifikácie, bude vyžrebovaná 2. fáza v roku 2017. Družstvá pred žrebom 1. fázy kvalifikácie, ktorý sa konal 24. júna 2016, boli nasadené do nasledovných výkonnostných košov: 
Číslo v zátvorke udáda umiestnenie v európskom rebríčku za obdobie rokov 2012 až 2014.

</doc>
<doc id="584835" title="Zvestovanie Pána" url="https://sk.wikipedia.org/wiki?curid=584835">
Zvestovanie Pána

Zvestovanie Pána je v rímskokatolíckej cirkvi slávnosť (nie prikázaný sviatok), ktorá má ako svoju nosnú tému zvestovanie vtelenia Božieho Slova. Táto udalosť je opísaná v Evanjeliu podľa sv. Lukáša 1, 28-33.
V rímskokatolíckej cirkvi sa slávi obyčajne 25. marca. V prípade, že vychádza dátum 25. marca na Svätý týždeň (napr. v roku 2016) alebo na Veľkonočnú oktávu, sviatok sa presúva na najbližší deň po Veľkonočnej oktáve.
V gréckokatolíckej a pravoslávnej cirkvi sa tento sviatok slávi ako Zvestovanie presvätej Bohorodičke alebo Zvestovanie našej presvätej Vládkyni, Bohorodičke Márii, vždy Panne.

</doc>
<doc id="584890" title="Sarah Paulsonová" url="https://sk.wikipedia.org/wiki?curid=584890">
Sarah Paulsonová

Sarah Paulsonová (; * 17. december 1974, Tampa, Florida) je americká televízna a divadelná herečka.
Začínala hraním v divadelných predstaveniach, potom od roku 1990 účinkovala aj vo filmoch a seriáloch ako napr. "American Gothic" a "Jack a Jill". Neskôr sa objavila aj v komédiách "Po čom ženy túžia", "Kašlem na lásku". Od roku 2006 do 2007 hrala v seriáli "Studio 60" a za svoju úlohu bola nominovaná na Zlatý glóbus. V roku 2012 bola Paulsonová nominovaná na Zlatý glóbus za vedľajšiu úlohu v televíznom filme "Game Change", kde hrala Nicolle Wallaceovú. V roku 2013 stvárnila rolu Mary Eppsovej v historickej dráme "12 rokov otrokom", ktorý získal v roku 2013 Oscara za najlepší film. V roku 2014 bola nominovaná na Primetime Emmy Award za najlepšiu vedúcu úlohu v tretej sérii "American Horror Story". Od roku 2016 hrá v "American Crime Story".

</doc>
<doc id="585014" title="Zoznam chránených území v Prahe" url="https://sk.wikipedia.org/wiki?curid=585014">
Zoznam chránených území v Prahe

Toto je zoznam chránených území v Prahe aktuálny k októbru roku 2020 , v ktorom sú uvedené chránené územia v oblasti hlavného mesta Česka Prahy. Na území hlavného mesta Prahy je vyhlásených celkom 95 maloplošných chránených území, z toho 70 prírodných pamiatok, 16 prírodných rezervácií a 8 národných prírodných pamiatok a jedna chránená krajinná oblasť. Tie zaberajú plochu 2200 ha, teda 4% z celkovej rozlohy mesta. Na území mesta je vyhlásených tiež 11 prírodných parkov, ktoré sa rozkladajú na cca 20% rozlohy mesta.

</doc>
<doc id="585132" title="Random Access Memories" url="https://sk.wikipedia.org/wiki?curid=585132">
Random Access Memories

Random Access Memories je štvrtý a posledný štúdiový album francúzskej elektronickej skupiny Daft Punk, vydaný 17. mája 2013 vydavateľstvom Daft Life a Columbia Records. Album vzdáva hold ére hudby neskorých 70. a skorých 80. rokov v USA, najmä zvukom uvedenej éry, ktoré vznikli v Los Angeles. Téma hudby bola premietnutá aj do reklamnej kampane albumu, ktorá obsahovala billboardy, televízne reklamy a webové série videí. Kampaň sa odrazila aj na balení a výzore albumu. Na rozdiel od svojich predchádzajúcich albumov, Daft Punk prijal hudobníkov na vykonávanie živých inštrumentácii v profesionálnych nahrávacích miestach a zúžil využívanie elektrických nástrojov iba na bicie automaty, zákazkový modulárny syntetizátor a staré vocoders ("Vo"ice en"coder"). Album obsahuje spolupráce autorov Giorgio Moroder, Panda Bear, Julian Casablancas, Todd Edwards, DJ Falcon, Chilly Gonzales, Nile Rodgers, Paul Williams a Pharrell Williams. Je to prvý album skupiny, ktorý bol vydaný vydavateľstvom Columbia Records.
Album "Random Access Memories" získal hodnotenie 87 zo 100 na stránke Metacritics a často sa objavoval v koncoročných rebríčkoch kritického ohlasu, dosahujúci prvé miesta v rebríčkoch vo viac ako 25 krajinách sveta. Dostal sa aj na prvé miesto rebríčka Billboard 200 v USA, predaním viac ako 339 000 kópii v prvom týždni. Stal sa ich najúspešnejším albumom a prvý, ktorý sa debutoval rebríček Billboard 200. Hlavný singel albumu „Get Lucky“ sa stal kriticky a komerčne úspešný po celom svete, dosahujúcim prvé miesta v rebríčkoch vo viac ako 30 krajinách a taktiež jedným z najlepšie digitálne predávaných singlov zatiaľ. Album neskôr vyhral Grammy Awards za najlepší album roka, najlepší dance/electronica album a najlepšie spracovaný album (Non-Classical). Singel „Get Lucky“ taktiež získal ocenenie za pesničku roka a za najlepší Pop Duo/Group výkon na 56. Annual Grammy Awards v roku 2014.

</doc>
<doc id="585182" title="Margot Robbiová" url="https://sk.wikipedia.org/wiki?curid=585182">
Margot Robbiová

Margot Robbiová (; * 2. júl 1990, Dalby, Austrália) je austrálska herečka. V roku 2018 bola nominovaná na cenu Academy Awards za životopisný film "Ja, Tonya". 
Životopis.
Margot Elise Robbiová sa narodila na severovýchode Austrálie v meste Dalby, kde strávila veľa času na farme jej prarodičov. Vyštudovala Somerset College, neskôr sa presťahovala do Melbroune, kde začala navštevovať herecké kurzy. Jej prvá herecká šanca prišla vo filme "Vigilante" a "I.C.U" z roku 2008. Diváci si Margot veľmi obľúbili a v tom roku už bola nominovaná na viaceré ocenenia. Predovšetkým vďaka seriálu "Neighbours", kde stvárnila postavu menom Donna Freeman. Seriál opustila v roku 2010 a rozhodla sa nájsť šťastie v Hollywoode. Tam sa objavuje po boku Christiny Ricci v seriálovej dráme "Pán Am". Ďalšie herecké príležitosti jej prišli vo filmoch ako "Lásky čas" s Rachel McAdamsovou alebo "Vlk z Walk Street" s Leonarodom DiCapriom. V roku 2015 bola nominovaná na cenu BAFTA ako vychádzajúca hviezda. V roku 2016 sa objavila vo filmoch ako "Legenda o Tarzanovi" či "Jednotka samovrahov", kde stvárnila Harley Quinn.

</doc>
<doc id="585183" title="Lindsay Lohanová" url="https://sk.wikipedia.org/wiki?curid=585183">
Lindsay Lohanová

Lindsay Dee Lohanová (* 2. júl 1986, New York, New York, Spojené štáty) je americká herečka, modelka, speváčka, skladateľka, režisérka a producentka. 
Životopis.
Lindsay Lohanová sa narodila v júli 1986 obchodnej analytičke Dine Lohanovej a úspešnému obchodníkovi z Wall Street Michaelovi Lohanovi.
Ako trojročná sa objavovala v rôznych reklamách a už v roku 1996 prišla jej prvá filmová úloha vo filme "Pasca na rodičov", kde stvárnila rovno dvojúlohu; dvojičky ktoré sa nepoznajú kvôli rozvodu svojich rodičov. Vďaka obrovskému úspechu s ňou Disney podpísal zmluvu na tri filmy.
V roku 2003 sa objavuje po boku kráľovnej vrieskania Jamie Lee Curtisovej vo filme "Medzi nami dievčatami", kde si obe herečky vymenili telá. Film mal obrovský úspech.
V roku 2004 sa presťahovala do Los Angeles a ten istý rok natáčala film "Protivné sprosté dievčatá" podľa knihy psychologičky Rosalindy Wisemanovej, ktorá študovala chovanie študentov na vysokých školách. V snímke sa objavili aj vtedy začínajúce herečky ako Amanda Seyfriedová či Rachel McAdamsová.
Ďalším jej filmovým hitom bol "Herbie na plný plyn", kde hrala dcéru filmového pretekára (Michael Keaton).
V roku 2006 obdržala cenu Zlatá malina v kategórií Najhoršia herečka za svoj herecký výkon vo filme "Len trochu šťastia", neskôr sa začala sústreďovať viac na nezávislé filmy ako napríklad "Zajtra nehráme!" po boku Meryl Streepovej alebo film "Bobby", ktorý poukazuje na smrť Roberta F. Kennedyho. 
V roku 2007 sa u Lindsay začali prejavovať problémy zo zákonom a drogami, bola niekoľko krát poslaná aj na liečenie.
V roku 2009 sa vrátila k herectvu v podpriemernom filme "Šéfe, som v tom!" a tiež sa stala porotkyňou v šiestej sérií amerikej show Project Runaway!. Objavila sa aj vo filme "Machete," v ktorom si zahrala po boku hercov ako Danny Trejo,Robert De Niro, Jessica Alba či Steven Seagal. V tom istom roku bola obvinená ž krádeže luxusného náhrdelníka, za ktorú bola odsúdená na 120 dní vo väzbe.
V roku 2012 fotila pre časopis Playboy a zahrala si v televíznom filme "Liz a Dick", kde stvárnila postavu Elizabeth Taylorovej. O rok si zahrala v "Scary Movie 5", kde sa objavila po boku Charlieho Sheena.
V poslednej dobe jej herecká kariéra upadá kvôli odvykacím kúram a neúspešným liečeniam.
Externé odkazy.
 na Internet Movie Database.
Lindsay Lohanová na Aktuality.sk

</doc>
<doc id="585209" title="Emma Stonová" url="https://sk.wikipedia.org/wiki?curid=585209">
Emma Stonová

Emily Jean Stonová (* 6. November 1988, Scottsdale, Arizona, USA) je americká herečka. Za film "La La Land" bola v roku 2017 ocenená cenami Academy Awards, Zlatý glóbus a cenu BAFTA.
Životopis.
Emily Jean Stonová sa narodila rodičom Jeffovi a Kristy Stonovým 6. novembra 1988 v meste Scottsdale v Arizone. Už odmalička bola členkou miestneho divadla Valley Youth v Phoenixu. Navštevovala základnú školu Sequoya, ale kvôli hraniu sa posledné dva roky učila doma. Za tú dobu sa objavila vo veľkom množstve divadelných predstavení od "Popolušky" až po "Malú morskú vílu". Jeden semester tiež pobudla na Xavier College, čo je dievčenská katolícka škola. Keď mala pätnásť rokov prosila matku, aby sa s ňou presťahovala do Kalifornie, pretože sa chcela naplno venovať herectvu. Prvé skúsenosti nazbierala v seriáloch ako "Malcolm" či "Médium", tiež si zahrala v siedmich epizódach seriálu stanice Fox "Drive", ktorý bol za krátky čas stiahnutý z obrazovky. Šťastie sa na ňu usmialo v roku 2007, keď stvárnila postavu Jules vo filme "Superbad". Film sa stal kasovým trhákom. Hneď potom účinkovala vo filme "The Rocker" ktorý jej veľký úspech nepriniesol, ale ostala obľúbenou herečkou u divákov. V komédií "The House Bunny" si zahrala vedľajšiu postavu po boku Anny Farisovej kde stvárnila postavu Natalie ktorá bola prezidentkou dievčenského spolku. V roku 2010 účinkovala v teenagerskej komédií "Easy A" a za svoj výkon bola nominovaná na Zlatý glóbus. V októbri 2010 sa jej splnil sen, keď moderovala jednu epizódu kultového seriálu Saturday Night Live, o rok neskôr získala túto možnosť ešte raz. Mimoriadne úspešným bol pre ňu rok 2011, predstavila sa po boku Ryana Goslinga a Julianne Moore vo film "Crazy Stupid Love" a potom nastala jej prvá veľká úloha, za ktorú si vyslúžila nomináciu na Oscara, The Help. Emma tiež prepožičala jej hlas v animovanej rozprávke "Croods". V roku 2015 hrala spolu s Naomi Wattsovou v čiernej komédií "Birdman", kde stvárnila dcéru Michaela Keatona, ktorá sa vrátila z liečenia. Tiež sa objavila po boku Rachel McAdamsovej a Bradley Coopera vo filme "Aloha". Od polovice roku 2011 do októbra 2015 bol jej partnerom filmový predstaviteľ Spidermana Andrew Garfield. Miluje čiernobiele filmy a venuje sa boju proti rakovine prsníkov, ktorou trpí aj jej matka. Pôvodom je blondína a veľmi si chráni svoje súkromie.

</doc>
<doc id="585213" title="Jamie Lee Curtisová" url="https://sk.wikipedia.org/wiki?curid=585213">
Jamie Lee Curtisová

Jamie Lee Curtisová (* 22. november 1958, Santa Monica, Kalifornia, USA) je americká herečka ktorá je známa hlavne vďaka úlohe Laurie Strodeovej z hororu Halloween, je považovaná za „Kráľovnú kriku“ a je dcérou herečky Janet Leighovej.
Životopis.
Jamie sa narodila do hereckej rodiny. Jej rodičia sú Janet Leigh a Tony Curtis. Keď sa jej rodičia rozviedli Jamie pripadla do opatery jej mamy Janet. Tá sa ju však silno strážila chrániť pred novinármi a celkovo pred nástrahami Hollywoodu. Pozeranie televízie mala obmedzené na minimum a nemohla vidieť ani herecké výkony jej slávnej matky.
Strednú školu Jamie navštevovala v Beverly Hills a po maturite sa pobrala do Štokholmu, na University of Pacific, ktorú ukončila po troch mesiacoch štúdia a vydala sa na hereckú kariéru ktorú veľmi milovala.
Kariéra.
Po dvoch televíznych projektoch získala hlavnú úlohu v nezávislom horore Halloween z roku 1978, aj keď mala smiešnych 8000 dolárov ako honorár, úlohu prijala. Halloween sa stal komerčne najúspešnejším undergroundovým filmom v histórii kinematografie a navždy sa zapísal ako zlatá klasika žánru. Z Jamie Lee sa stala cez noc hviezda. Pochopiteľne nasledovala séria hororov ako Hmla (1979), Terror Train (1980) alebo Hra na vraha (1980). Vtedy si Jamie uvedomila, že je zaškatuľkovaná v podvedomí divákov ako herečka jediného žánru a rozhodla sa preto zmeniť „imidž“.
Prvým odklonením bol pokus o stelesnenie sexy femme-fatales vo filmoch ako Love Letters (1984) alebo Grandview USA (1984). Tieto projekty však skončili fiaskom a Jamie začala strácať pôdu pod nohami. Nové úspechy sa našťastie dostavili na prelome osemdesiatych a deväťdesiatych rokov filmami Ryba menom Wanda (1988), Moja prvá láska (1991), Večne mladý (1992) a Pravdivé lži (1994), pri nakrúcaní ktorého spolupracovala s „najsilnejšími mužmi Hollywoodu“ - Arnoldom Schwarzeneggerom a Jamesom Cameronom.
Je považovaná za „Kráľovná kriku“ čo sa niekoľkokrát spomínalo aj vo filmoch ako príklad Vreskot, čo Jamie donútilo sa poslednýkrát vrátiť pred kameru v úlohe Laurie Strodeovej, kde si malú roličku zahrala aj jej mama - známa herečka Janet Leigh.
V roku 2003 si vymenila telá s jej hereckou kolegyňou Lindsay Lohanovou, čo vyvolalo u divákov úspech. V roku 2010 sa objavila vo filme zase ona! po boku Sigourney Weaver a Kristen Bell.
V poslednej dobe sa Jamie ukazuje viac za kamerou ako pred kamerou. Od roku 1984 je vydatá za Christophera Guesta s ktorým má dve deti.

</doc>
<doc id="585269" title="Vera Farmigová" url="https://sk.wikipedia.org/wiki?curid=585269">
Vera Farmigová

Vera Farmigová (* 6. august 1973, Clifton, New Jersey, Spojené štáty) je americká herečka ukrajinského pôvodu, ktorá bola nominovaná na Oscara v roku 2010 za film "Lietam v tom".
Životopis.
Vera Ann Farmigová sa narodila 6. augusta 1973 v Cliftone, v štáte New Jersey, v Spojených štátoch ukrajinským rodičom Mykolovi a Ľube Farmigovým. Má šesť súrodencov. Známa je tiež jej najmladšia sestra Taissa Farmigová, ktorá je tiež herečkou. 
Vyrastala v katolícky založenej rodine v ukrajinskej komunite a po anglicky sa naučila, keď mala šesť rokov.
Po skončení Ukrainian Catholic School v Newarku a Hunterdon Central Regional High School prišla so snom, že by sa chcela stáť očnou lekárkou. Tento sen jej však nevyšiel, a tak sa prihlásila na Syracuse University's School of Visual and Performing Arts, kde ju prijali a už v roku 1996 sa ukázala v jej prvej úlohe na Broadwayi.
Kariéra.
Po niekoľko menších úlohách účinkovala aj v televízii, či v televíznych seriáloch, ako napríklad „"Roach"“, kde si zahrala po boku Heatha Ledgera.
V roku 1998 získala úlohu vo filme "Poprava", po boku Anne Heche či Vince Vaughna. 
Za film "Down to the Bone" z roku 2004 dostala ocenenie za najlepšiu herečku na Sundance Film Festivale.
Objavila sa aj po boku herca Paula Walkera vo fillme "Zbesilý útek" z roku 2006 a v tom istom roku stvárnila aj zábavnú prostitútku vo filme "Krádeže a vlámania".
V roku 2008 si zahrala manželku nemeckého dôstojníka vo filme "Chlapec v pruhovanom pyžame," ktorý hovorí o zverstvách ktoré boli páchané na židoch počas druhej svetovej vojny.
V roku 2009 stvárnila milenku Alex, Georgea Clooneyho vo filme "Lietam v tom", ktorý jej vyslúžil nomináciu na Oscara, Zlatý glóbus či cenu BAFTA. Po boku Jakea Gyllenhaala sa objavila v thrilleri "Zdrojový kód" z roku 2011. 
V roku 2013 sa objavila v seriáli "Bates Motel", ktorý hovorí príbeh Normana Batesa a jeho matky Normy a vychádza z drámy "Psycho", ktorú natočil v roku 1960 režisér Alfred Hitchcock. Natáčanie seriálu sa skončilo v roku 2017. V rovnakom roku, sa Farmigová objavila aj mysterióznom horore "The Conjuring" založenom na skutočných udalostiach, ktoré riešia manželia Ed a Lorraine Warrenoví a vyslúžil si aj druhé pokračovanie z roku 2016.
Spoločne s Liamom Neesonom hrala v akčnom thrilleri "Muž vo vlaku," ktorý bol prístupný verejnosti v januári 2018. V rovnakom roku, stvárnila postavu Laury Jaconiovej v komediálnom dramatickom filme "Traja na ceste", ktorý mal premiéru v marci 2018. Vo filme si zahrala po boku Christophera Plummera, Petera Fondu či Christophera Lloyda.
Spoločne s hercom Jamieom Bellom sa objavila v dráme "Skin," ktorý mal premiéru na Medzinárodnom filmovom festivale v Toronte v septembri 2018. V rovnakom roku sa po bo boku Hugha Jackmana objavila v biografickom filme s názvom "Hlavný kandidát." V máji 2019 stvárnila postavu Dr. Emmy Russellovej v tretej časti filmu "Godzilla: King of the Monsters", ktorý režíruje Michael Dougherty. V rovnakom roku si zahrala vedľajšiu postavu vo filme "", kde stvárnila postavu Lorraine Warrenovej. Objavila sa tiež v televíznom seriály spoločnosti Netflix, "Keď nás vidia", kde za svoju rolu bola nominovaná na cenu Emmy Award. 
V roku 2021 sa objaví vo filmovom prequeli Sopranovci, v kriminálnej dráme "The Many Saints of Newark", kde stvárni postavu Liviu Soprano. Zopakovala si tiež postavu Lorraine Warren, vo filme "", ktorý mal premiéru v júni 2021. Po boku herca Ewana McGregora, sa objaví v jednej epizóde pripravovaného televízneho seriálu "Halston". 
Osobný život.
Farmigová sa v roku 1997 spoznala počas natáčania televízneho seriálu "Roar", so Sebastianom Rochém, za ktorého sa potajme vydala v roku 1997. Manželstvo bolo bezdetné a pár sa rozviedol v roku 2004. V septembri 2008 sa vydala za hudobníka Renna Hawkeya. V roku 2009 sa im narodilo prvé dieťa, syn Fynn a o rok neskôr sa im narodila dcéra Gytta Lubov. Rodina vlastní dva domy v New Yorku a vo Vancouveri, v Britskej Kolumbii, v Kanade. Farmigová je kresťankou bez denominácie. 

</doc>
<doc id="585302" title="Joan Sutherlandová" url="https://sk.wikipedia.org/wiki?curid=585302">
Joan Sutherlandová

Joan Sutherlandová DBE (* 7. november 1926, Sydney, Austrália† 10. október 2010, Montreux, Švajčiarsko) bola austrálska operná speváčka, koloratúrna sopranistka.
Začínala ako dramatický soprán, ale jej manžel ju presvedčil, aby sa preorientovala na bel canto Kvôli svojmu hlasu získala prezývku „La Stupenda” („Úžasná”), Luciano Pavarotti ju nazval „hlasom storočia”, a Montserrat Caballé opísala jej hlas ako „nebeský”.
Životopis.
V roku 1951, po víťazstve na austrálskej hudobnej súťaži "Sun Aria" (dnes "Sydney Eisteddfod McDonald's Operatic Aria") v roku 1949, odišla študovať do Londýna na Royal College of Music. V Londýne získala angažmán v Covent Garden, kde debutovala v roku 1952 v Mozartovej "Čarovnej flaute". V roku 1954 sa stal jej manželom dirigent Richard Bonynge. V roku 1961 debutovala postavou Lucie v Donizettiho "Lucii z Lammermooru" v MET v New Yorku a milánskej La Scale
Jej častým speváckym partnerom bol Luciano Pavarotti, ktorému pomohla v medzinárodnej kariére, keď ho v roku 1965 pozvala, aby spieval po jej boku Edgarda v Donizettiho "Lucii z Lammermooru" v Miami a sprevádzal ju aj na jej veľkom austrálskom turné.
S kariérou sa rozlúčila v roku 1990 v Sydney Opera House ako Margaréta z Valois v "Hugenotoch" od Meyerbeera a v galapredstavení Straussovho "Netopiera" v Covent Garden na Silvestra roku 1990 po boku Luciana Pavarottiho..
V roku 1997 vydala autobiografiu "The autobiography of Joan Sutherland: A Prima Donna's Progress".
V roku 1978 jej britská kráľovná Alžbeta II. udelila čestný rytiersky titul "Dame".

</doc>
<doc id="585351" title="Tesla Model 3" url="https://sk.wikipedia.org/wiki?curid=585351">
Tesla Model 3

Tesla Model 3 je štvrtým produkčným elektromobilom automobilky Tesla Motors. Prvá predprodukčná verzia bola predstavená 31. marca 2016. Jedná sa o elektromobil nižšej strednej triedy, tzv. "kompakt". Karoséria je typu sedan.
Cena základnej verzie Modelu 3 je 40 990 € bez DPH. Túto cenu si bolo možné znížiť o štátnu dotáciu vo výške 8 000 €, avšak iba ak celková kúpna cena nepresiahla 50 000 € s DPH. Tento limit bolo možné splniť iba so základnou verziou s dojazdom 448 kilometrov a pohonom zadných kolies. Akceleráciu z 0 na 100 km/h zvládne Model 3 pod 5,6 sekúnd. V základe nechýba bohatá bezpečnostná výbava.
Rezervácia.
Napriek tomu, že bol predstavený iba prototyp, Model 3 si rezervovalo približne 400 000 záujemcov. Rezerváciu je možné uskutočniť prostredníctvom web stránky spoločnosti Tesla Motors. Rezervačný poplatok je 1 000 €. Rezervácia je nezáväzná a rezervačný poplatok je vratný v plnej výške.
Uvedenie na trh.
Výroba Tesly Model 3 by sa mala spustiť v druhej polovici roku 2017.Prvé elektromobily sa začali dodávať koncom roka 2017.
Verzie Tesla Model 3.
V priebehu ďalšieho obdobia od spustenia predaja prvej verzie Tesla Model 3 boli predstavené aj ďalšie verzie, ktoré sa technologicky posúvajú ďalej a prinášajú viaceré vylepšenia. Tie zvyšujú komfort, no predovšetkým efektivitu a dojazd. Automobilka Tesla ho pravidelne navyšovala. 
Aktuálna verzia Tesla Model 3 Standard Range ponúka dojazd 448 kilometrov WLTP. Elektromotor je osadený na zadnej náprave a vozidlo dokáže zrýchliť z 0 na 100 km/h už za 5,6 sekundy. Maximálna rýchlosť je 225 km/h. 
Verzia Tesla Model 3 Long Range, teda s dlhým dojazdom, ponúka dojazd až 580 kilometrov WLTP. Elektrický motor má osadený na oboch nápravách, čo zvyšuje výkon a zrýchlenie. Maximálna rýchlosť je 233 km/h a zrýchlenie z 0 na 100 km/h dokáže za 4,4 sekundy. 
Najvyššia verzia Tesla Model 3 Performance je zameraná na výkon, preto ponúka o niečo menší dojazd na úkor vyššieho výkonu. Normovaný WLTP dojazd je preto 567 kilometrov, no maximálna rýchlosť až 261 km/h a zrýchlenie z 0 na 100 km/h zvláda za 3,3 sekundy. 

</doc>
<doc id="585452" title="Enzýmová imunosorbentová analýza" url="https://sk.wikipedia.org/wiki?curid=585452">
Enzýmová imunosorbentová analýza

Enzýmová imunosorbentová analýza (, skr. ELISA) je bežne používaná analytická biochemická analýza, ktorú prvýkrát opísali Engvall a Perlmann v roku 1971. Test využíva typ enzýmovej imunoanalýzy na pevnej fáze (EIA) na zisťovanie prítomnosti ligandu (obyčajne proteínu) v tekutej vzorke pomocou protilátok namierených proti meranému proteínu. ELISA sa používa ako diagnostický nástroj v medicíne, rastlinnej patológii a biotechnológii, ako aj na kontrolu kvality v rôznych priemyselných odvetviach.
V najjednoduchšej forme ELISA sa antigény z testovanej vzorky pripevnia na povrch. Potom sa na povrch nanesie zodpovedajúca protilátka, aby mohla antigén naviazať. Táto protilátka sa spojí s enzýmom a potom sa odstránia všetky nenaviazané protilátky. V poslednom kroku sa pridá látka obsahujúca enzýmový substrát. Ak došlo k naviazaniu, následná reakcia vytvorí detekovateľný signál, najčastejšie zmenu farby.
Vykonanie testu ELISA zahŕňa aspoň jednu protilátku so špecifickosťou pre konkrétny antigén. Vzorka s neznámym množstvom antigénu sa imobilizuje na pevný nosič (zvyčajne polystyrénovú mikrotitračnú platničku) buď nešpecificky (prostredníctvom adsorpcie na povrch), alebo špecificky (prostredníctvom zachytenia inou protilátkou špecifickou pre ten istý antigén, v "sendvičovej" ELISA). Po imobilizácii antigénu sa pridá detekčná protilátka, ktorá s antigénom vytvorí komplex. Detekčná protilátka môže byť kovalentne spojená s enzýmom alebo môže byť sama detekovaná sekundárnou protilátkou, ktorá je spojená s enzýmom prostredníctvom biokonjugácie. Medzi jednotlivými krokmi sa platňa zvyčajne premyje jemným roztokom detergentu, aby sa odstránili všetky proteíny alebo protilátky, ktoré sú nešpecificky naviazané. Po poslednom kroku premývania sa platňa vyvolá pridaním enzymatického substrátu, aby sa vytvoril viditeľný signál, ktorý indikuje množstvo antigénu vo vzorke.
Za zmienku stojí, že metódou ELISA sa môžu vykonávať iné formy testov väzby ligandov namiesto striktne "imuno" testov, hoci názov niesol pôvodné "imuno" kvôli bežnému používaniu a histórii vývoja tejto metódy. Táto technika si v podstate vyžaduje akékoľvek ligatizačné činidlo, ktoré možno imobilizovať na pevnej fáze spolu s detekčným činidlom, ktoré sa špecificky viaže a pomocou enzýmu vytvára signál, ktorý možno správne kvantifikovať. Medzi premývaním zostáva na pevnej fáze špecificky viazaný alebo "imunosorbovaný" interakciou antigén-protilátka len ligand a jeho špecifické väzobné ekvivalenty, zatiaľ čo nešpecifické alebo neviazané zložky sa premyjú. Na rozdiel od iných formátov spektrofotometrických testov v mokrom laboratóriu, kde sa tá istá reakčná jamka (napr. kyveta) môže po premytí znovu použiť, na platničkách ELISA sú reakčné produkty imunosorbované na pevnú fázu, ktorá je súčasťou platničky, a preto sa nedajú ľahko znovu použiť.

</doc>
<doc id="585488" title="Michal Romeo Dvořák" url="https://sk.wikipedia.org/wiki?curid=585488">
Michal Romeo Dvořák

Michal Romeo Dvořák (* 29. január 1978, Praha) je český filmový a televízny režisér a producent žijúci na Slovensku.
Tvorba.
Je významnou osobnosťou česko-slovenskej hip-hopovej scény, maľoval graffiti, nakrútil niekoľko českých i slovenských hudobných videoklipov, dokumentov a dvd, 5 rokov viedol českú hudobnú televíznu hitparádu T-music. Pochádza z Prahy, kde na VŠUP vyštudoval konceptuálne umenie, ktorému sa dodnes venuje. Je spoluzakladateľom umeleckej skupiny Ztohoven, podieľal sa na vzniku pražského centra alternatívnej kultúry Trafačka. Je majiteľom filmovej produkčnej spoločnosti Romeofilms s pobočkou v Prahe a Bratislave. Stál na začiatku kariéry kapely Kontrafakt, nakrútil im všetky prvé videoklipy.
Je členom združenia eSlovensko a autorom publikácie pre mládež MAŤ FILIPA, venujúcej sa duševnému vlastníctvu.
Dielo.
Graffiti.
Svojou graffiti tvorbou v konečnej fáze (neue estetique) predbehol dobu a poprel všetky do tej chvíle známe princípy a formy práce s písmom. Graffiti sa pre neho stalo súborom sémantických znakov, oprostil ho od ega tvorca aj formy. (citácia Babrák, 2004: "“Prechádzam sa životom. Slabý, malý, nahý a sám. Nerozumiem, toľko túžim. Obsah-fillin-tvar sa dávno vytratili. Graffiti-písmeno-slovo-ja miznú nenávratne. Nie som-nelipnem. Existujem ako konštanta. Sprej je príliš tvrdý. Aj tak ho mám rád. To ako sa nedotkne, nepozná plochu. Nestrpí jej pražiadnú bolesť. Len sa vírivo jemne nanáša sen farby...”"). Vrcholné obdobie de-estetiky zakončil, doslova rozplynul do jemných a pominuteľných kresieb prstom v orosených oknách pražskej MHD. Pominuteľnosť ako graffiti princíp bol pre neho kľúčovým, nikdy neopustil verejný priestor mesta, neuchýlil sa do galerijného prostredia. V roku 2001 svoju graffiti tvorbu doslova zo dňa na deň ukončil, v graffiti prestal vidieť zmysel a naplno sa začal venovať a vzdelávať v kinematografii. Verejný priestor ale neopustil, ako jeden zo zakladajúcich členov umeleckej skupiny Ztohoven aj naďalej hľadal jeho nové významy a formy prejavu v ňom.
Konceptuálne umenie.
Ztohoven projekty 

</doc>
<doc id="585525" title="Bulvárna tlač" url="https://sk.wikipedia.org/wiki?curid=585525">
Bulvárna tlač

Bulvárna tlač (iné názvy: bulvár, zriedkavo: bulvárová tlač; najmä pre tvrdú - čiže najhoršiu - bulvárnu tlač: žltá tlač) je „špecifický typ tlače, komerčne zacielený na univerzálne masové publikum, ktorý v záujme obchodného úspechu rezignuje na dôsledne spravodajské zobrazenie reality a poskytuje publiku únikové témy, nesené negatívnou sémantikou“.
Podobný je pojem senzáciechtivá tlač, čo je periodická tlač sústreďujúca sa na senzácie alebo zveličujúca udalosti do podoby senzácie.
Na Slovensku medzi umiernených predstaviteľov bulvárnej tlače patrí denník "Nový Čas".
Medzi znaky bulvárnej tlače patrí:

</doc>
<doc id="585593" title="The Ren &amp; Stimpy Show" url="https://sk.wikipedia.org/wiki?curid=585593">
The Ren &amp; Stimpy Show

The Ren &amp; Stimpy Show je americký animovaný seriál. Autorom je kanadský scenárista a animátor John Kricfalusi, seriál vysielala stanica Nickelodeon v rokoch 19911995. V roku 1994 odvysielala časť seriálu v českom znení TV Nova.
Seriál znamenal prelom v animovanej tvorbe pre deti, do ktorej vniesol čierny humor, násilie, skatológiu a absurdný dej. Hlavnými hrdinami boli Ren Hoek, astmou trpiaci, hysterický a povýšený pes rasy čivava (nahovoril ho John Kricfalusi) a Stimpson J. Cat, tučný kocúr vyznačujúci sa pomalým chápaním a vždy dobrou náladou (hlas mu prepožičal Billy West). Vedľajšími postavami boli George Liquor, Powdered Toast Man, Muddy Mudskipper, Mr. Horse, Sven Hoek a ďalšie, v úlohe pápeža sa predstavil Frank Zappa. Súčasťou programu boli tiež parodické reklamy na poleno ako ideálnu hračku. Seriál získal množstvo fanúšikov, ale drastické výjavy a karikatúrna nadsádzka viedli k početným protestom rodičov aj sponzorov, ktorým sa vedenie štúdia snažilo čeliť cenzúrnymi zásahmi a nakoniec rozviazalo zmluvu s Kricfalusim.
Na motívy seriálu vznikla rada počítačových hier "The Ren &amp; Stimpy Show: Buckaroo $!", "The Ren &amp; Stimpy Show: Veediots!" a "The Ren &amp; Stimpy Show: Fire Dogs". V roku 2003 bolo natočené pokračovanie seriálu "Ren &amp; Stimpy "Adult Party Cartoon"", určené iba dospelému publiku, ktoré uviedla Spike TV, ale po šiestich dieloch bolo vysielanie zastavené.

</doc>
<doc id="585656" title="New Girl" url="https://sk.wikipedia.org/wiki?curid=585656">
New Girl

New Girl je americký sitkom, ktorý mal premiéru 20. septembra 2011 na televíznej stanici Fox. Vytvorila ho Elizabeth Meriwetherová pod pracovným názvom "Chicks &amp; Dicks." Seriál sleduje život učiteľky Jess Dayovej (Zooey Deschanelová) po tom, ako sa presťahuje do bytu v Los Angeles. V byte s ňou žijú traja spolubývajúci: Nick (Jake Johnson), Schmidt (Max Greenfield) a Winston (Lamorne Morris). V seriáli sa pravidelne objavuje aj Jessina najlepšia kamarátka Cece (Hannah Simone) a spolubývajúci-nespolubývajúci Coach (Damon Wayans Jr.). Seriál sa zaoberá životom hlavných postáv, ktorým tiahne na tridsiatku a musia sa vysporiadať so vzťahmi a kariérou.
Šiesta séria mala premiéru 20. septembra 2016. Siedma séria, ktorá je zároveň finálová mala premiéru 10. apríla 2018.
15. mája 2018 bola odvysielaná finálová epizóda seriálu. Seriál má na konte 7. sérií a 146 epizód.

</doc>
<doc id="585685" title="Únos (film z roku 2017)" url="https://sk.wikipedia.org/wiki?curid=585685">
Únos (film z roku 2017)

Únos, slovenský film režisérky Mariany Čengel Solčanskej, je napínavým pohľadom do minulosti inšpirovaný skutočnými udalosťami na slovenskej politickej scéne deväťdesiatych rokov. Film videlo na Slovensku 278 763 divákov, čím sa stal tretím najsledovanejším slovenským filmom dekády 20102019 a v čase uvedenia štvrtým najnavštevovanejším slovenským filmom od roku 1993.
Príbeh.
Na nový rok nájde mladá novinárka Marta v predzáhradke rodičovského domu bratovu odrezanú hlavu zabalenú v igelitovej taške. Strašný nález ju vtiahne do príbehu, v ktorom sa mocou posadnutí predstavitelia štátu neštítia žiadneho zločinu, aby si upevnili pozíciu neobmedzených vládcov.
Posledný deň prvého roku mladej slovenskej republiky sa chýli ku koncu. Všetci oslavujú. Kráľ podsvetia Efendi, aj Prezident. Iba Predseda nemá čo oslavovať. Prezident, ktorému on sám vyšliapal chodník k funkcii, odmietne vymenovať jeho šikovného Chalaniska za ministra. Prezident sa stane nepohodlným. Ako ho prinútiť počúvať, čo chce Predseda?
Prezidentovho syna o niekoľko mesiacov neskôr za bieleho dňa organizovaná skupina zmláti a zavlečie do zahraničia. Mladý agent Tajnej služby Oskar, gniavený svedomím, sa prizná vyšetrovateľovi, že sa zavlečenia zúčastnil na príkaz svojich nadriadených. A mafia si počas únosu podala ruky s Tajnými, ktorým šéfuje Predsedov Chalanisko.
Oskar sa v strachu o svoj život s pomocou kamaráta Roba ukryje a zdanlivo sa po ňom zľahne zem. Robovo auto o niekoľko mesiacov vybuchne a chlapec, jediný kontakt na Oskara, v ňom zhorí zaživa.
Marta sa snaží domôcť spravodlivosti pre seba, pre mŕtveho, pre jeho mamu, pre svojho zavraždeného brata a pre nás všetkých, ktorí sme mlčanlivými svedkami udalostí, na ktoré nikdy nesmieme zabudnúť.
Hrajú.
Herecké obsadenie podľa ČSFD:
Uvedenie a odozva.
Film počas prvého víkendu uvidelo rekordných 67 369 ľudí a viaceré kinosály hlásili preplnenú kapacitu. Dosiahol väčší divácky záujem ako filmy "Všetko alebo nič", "Červený kapitán" alebo "Bathory". Úspechom prvého víkendu sa dostal na 8. miesto prvých víkendov v slovenských kinách. Na nižších miestach v návštevnosti sú napríklad všetky filmové diely "Harry Pottera" či bondovka "Spectre". Distribútor Continental Film rozšíril počet kinosál na približne 70. Otvorila sa aj otázka distribúcie v Česku, ktorá nebola pôvodne plánovaná.

</doc>
<doc id="585801" title="Plameniak ružový (Phoenicopterus roseus)" url="https://sk.wikipedia.org/wiki?curid=585801">
Plameniak ružový (Phoenicopterus roseus)

Plameniak ružový ("Phoenicopterus roseus") je plameniakotvarý druh vtáka a patrí do čeľade plameniakovitých. Žije v močarinách v Afrike, južnej Európe a na juhovýchode Ázie (až po Indiu). Najbližším príbuzným mu je plameniak červený (Phoenicopterus ruber) a plameniak čilský, v minulosti bol považovaný za rovnaký druh ako plameniak červený, ale v súčasnosti sa považujú za oddelené druhy.Stojí na jednej nohe kôli vyváženiu telesnej teploty
Popis.
Plameniak ružový, podobne ako aj ostatné plameniaky, je vysoký a štíhly vták s dlhým krkom a nohami a s typickým nadol zahnutým zobákom. Je najväčším typom plameniaka, jeho priemerná výška je 110150 cm a váha 24 kg. Najväčší zaznamenaní samci mali výšku až 187 cm a vážili 4,5 kg. Väčšina ich peria má bledoružovú farbu, ale na krídlach je vždy sýtejšia a môže byť až červená, ručné a lakťové letky má čiernej farby. Zobák má tiež prevažne ružovej farby, hoci jeho špička je čierna. Nohy má úplne ružové. Mláďatá sú belaso šedej farby a sfarbenie dospelých jedincov získavajú o niekoľko rokov neskôr. Sfarbenie peria pochádza z karotenoídnych pigmentov kôrovcov a rias, ktorými sa živia a preto sýtosť ich sfarbenia záleží na ich stravovaní.
Klasifikácia a etymológia.
Pôvodne ho vedecky popísal Peter Simons Pallas v roku 1811 ako poddruh v rámci druhu "Phoenicopterus ruber", ktorý popísal Carl Linné v roku 1758. Toto rozdelenie trvalo až do roku 2008, kedy boli rozdelené na dva druhy. Nie sú známe žiadne poddruhy.
Všetky plameniaky sa zaraďujú do radu "Phoenicopteriformes". Sú to vodné vtáky štíhleho vzrastu s dlhým krkom a nohami, s krátkym perím a s belaso ružovým perím. Vyznačujú sa zvláštnym tvarom zobáka (tupý, veľmi zahnutý smerom nadol a so širokou čeľusťou), ktorý používajú na získanie malých čiastok potravy z vody.
Meno jeho rodu pochádza z neolatinského termínu, ktorý vznikol kombináciou gréckych slov "φοῖνιξ (phoinix)", ktorý znamená "fénix alebo šarlátový" a "πτερός (pteros)" s významom "krídla", odkazujúc tak na ružové sfarbenie ich krídel. Meno druhu, "roseus" v latinčine znamená "ružový".
Výskyt.
Vyskytuje sa v poloslaných a slaných jazerách, pobrežných lagúnach a v soľných močarinách v Afrike, na juhu Európy (vrátane Španielska, Sardínie, Sicílie a Cyprusu), na juhovýchode Ázie (vrátane Turecka) až po Indiu.
Správanie.
Živia sa malými kôrovcami, mikroskopickými riasami a inými zložkami planktónu. Nohami premiešavajú blato a zobákom filtrujú vodu s prevrátenou hlavou. Živia sa v jazerách s povrchovou vodou v kŕdľoch s viac než miliónom jedincov. Keď nejaký člen kŕdľa zbadá nebezpečenstvo, prestane sa kŕmiť, natiahne krk, zdvihne hlavu a krákaním varuje zvyšok kŕdľa. 
Ako všetky plameniaky aj tento druh hniezdi v kolóniách a kladie vajcia na vyvýšeninách rovno v blate. Kladie iba jedno belasé vajce.

</doc>
<doc id="585851" title="Fantastické zvery a ich výskyt (film)" url="https://sk.wikipedia.org/wiki?curid=585851">
Fantastické zvery a ich výskyt (film)

Fantastické zvery a ich výskyt (angl. "Fantastic Beasts and Where to Find Them") je britský fantasy film z roku 2016. Je prvým filmom z novej série, ktorá má byť zložená z piatich filmov. Scenár k filmu napísala J. K. Rowlingová, autorka kníh "Harry Potter", a režíroval ho David Yates. V hlavnej úlohe hrá Eddie Redmayne ako Mlok Scamander (autor knihy "Fantastické zvery a ich výskyt", ktorá je učebnicou na Rokfortskej škole), ďalej vo filme hrajú Katherine Waterston, Dan Fogler, Alison Sudol, Ezra Miller, Samantha Morton, Jon Voight, Carmen Ejogo a Colin Farrell.
Produkcia.
Scenár k filmu napísala J. K. Rowlingová a je to zároveň jej prvý filmový scenár. Rowlingová napísala taktiež aj druhé pokračovanie filmu a pracuje na treťom. Režisérom filmu je David Yates, ktorý v minulosti zrežíroval aj posledné štyri filmy Harryho Pottera – "Fénixov rád", "Polovičný princ", "Dary smrti 1 a 2". Yates bude režisérom pokračovania filmu.
Uvedenie.
Film mal svetovú premiéru 10. novembra 2016 v Alice Tully Hall v New Yorku. O týždeň neskôr bol vydaný do kín celosvetovo v 2D, 3D a aj pre IMAX kiná.
Pokračovania.
Séria "Fantastické zvery" bude zložená z piatich filmov. Druhý film mal premiéru 16. novembra 2018 a tretí by ju mal mať v júli 2022, pretože natáčanie sa kvôli pandémii koronavírusu výrazne predĺžilo.

</doc>
<doc id="585873" title="Žakýlsky hrad" url="https://sk.wikipedia.org/wiki?curid=585873">
Žakýlsky hrad

Žakýlsky hrad alebo Brezový hrad je zaniknutý hrad nad miestnou časťou Žakýl obce Podhorie.
Dejiny.
Prvá písomná zmienka o existencii Žakýlskeho hradu pochádza z roku 1560, no vzhľadom na podobnosť s ostatnými blízkymi hradmi Pohronia sa predpokladá existencia hradu už od 13. storočia. Prvá a zároveň aj posledná nepriama zmienka o hrade je až z roku 1560, kedy dal cisár Ferdinand I. vypočuť svedkov, ktorí pri hraničných sporoch zhodne označili za medzník chotárnu studničku pod „starým hradom“. Rozloha hradu a obdobie jeho existencie napovedá, že vznikol spolu s rozmachom ťažby striebra v Banskej Štiavnici. Túto možnosť predostrel vo svojej práci "Sitno a čo z neho vidieť" aj Andrej Kmeť, ktorý uviedol, že "F. R. Osvald upozornil ma na cestu do hradu vedúcu, po ktorej vraj kedysi (dľa podania ľudového) vozievali striebornú fúru z Kremnice do Štiavnice, a tak potom ďalej do Viedne. Cesta tá vraj išla od kremnickej hradskej, tam, kde sa táto vyše Sv. Kríža spája s hronskou hradskou, cez Hron, hore na Močiar, popri Pustom hrade, dolu do Teplej. V chotáre močaranskom značí sa vraj dosť dobre, miestami vidieť ešte dlažbu kamennú. Na hradskej tejto mohol hrad podať striebornej fúre cez noc bezpečný útulok." Zánik a existencia hradu čaká stále na hlbšie preskúmanie.
Súčasný stav.
Po Žakýlskom hrade zostali len nepatrné pozostatky múrov, hradných terás a priekop uprostred lesa na území z rozsahom 200x20 metrov.

</doc>
<doc id="585923" title="Wilhelm Friedemann Bach" url="https://sk.wikipedia.org/wiki?curid=585923">
Wilhelm Friedemann Bach

Wilhelm Friedemann Bach (* 22. november 1710, Weimar, Nemecko – † 1. júl 1784, Berlín) bol nemecký skladateľ. Bol najstarším synom skladateľa Johanna Sebastiana Bacha a jeho prvej manželky Márie Barbary Bachovej.
Životopis.
Narodil sa vo Weimare, kde bol jeho otec zamestnaný ako organista. V júli 1720 jeho matka náhle zomrela a otec sa v decembri 1721 znovu oženil. Hudobnému vzdelaniu syna venoval Johann Sebastian veľkú pozornosť. Pre výuku klavíra skomponoval "Clavier-Büchlein für Wilhelm Friedemann Bach" (Klavírna knižka pre Wilhelma Friedemanna Bacha), do ktorej prispieval prvými pokusmi o skladby aj Wilhelm. Vo veku 16 rokov bol poslaný do Merseburgu, aby študoval hru na husle u Johanna Gottlieba Grauna.
Vedľa hudobného Wilhelm dostal i dobré klasické vzdelanie. Keď J. S. Bach prijal v roku 1723 miesto riaditeľa v chráme sv. Tomáša v Lipsku, zapísal syna do Thomasschule, prestížneho lipského gymnázia. Bach, ktorý bol sám sirotou od svojich desiatich rokoch, sa vyjadril, že zamestnanie v Lipsku prijal preto, aby zaistil svojim deťom kvalitné vzdelanie.
Po absolvovaní Thomasschule študoval najprv právo na Lipskej univerzite a neskôr prešiel na univerzitu v Halle a okrem práva študoval tiež matematiku. Matematika sa stala jeho celoživotným koníčkom a v jej štúdiu pokračoval aj v dobe svojho prvého zamestnania v Drážďanoch.
V roku 1733 bol menovaný organistom v chráme sv. Sofie v Zwingeri. Ako súťažnú skladbu pri konkurze na toto miesto hral novú verziu otcovho "Prelúdia a fúgy G-dur, BWV 541". Porota ocenila Wilhelma ako jasne prevyšujúceho ďalších dvoch kandidátov. Povesť vynikajúceho organistu ho potom sprevádzala po celý život. Medzi mnohých jeho žiakov v Drážďanoch patril aj Johann Gottlieb Goldberg ktorého meno je zvečnené v názve skladby J. S. Bacha z roku 1742 "Goldbergove variácie".
V júni 1764 opustil svoje zamestnanie v Halle bez toho, aby mal zaistené náhradné. Jeho finančná situácia sa zhoršila natoľko, že v roku 1768 požiadal o návrat, nebolo mu však vyhovené. Živil sa naďalej len výukou hudby a nakoniec zomrel v chudobe. V roku 1770 opustil Halle a žil niekoľko rokov v Braunschweigu, kde márne žiadal o miesto organistu v chráme sv. Kataríny. Potom sa presťahoval do Berlína, kde bol sprvu priaznivo prijatý princeznou Annou Amáliou (sestrou Fridricha II. Veľkého), neskôr však, za doposiaľ nevyjasnených okolností, upadol do nemilosti. 
Zomrel roku 1784 v Berlíne.
Diela.
Súpis diel spracoval v roku 1913 dr. Martin Falck. V zátvorke je uvedené číslo Falckovho zoznamu a približný letopočet vzniku diela.

</doc>
<doc id="586020" title="Pavol Skalický" url="https://sk.wikipedia.org/wiki?curid=586020">
Pavol Skalický

Pavol Skalický (* 9. október 1995, Gelnica) je slovenský hokejový reprezentant hrajúci na pozícii útočníka. V súčasnosti hrá KHL v slovenskom tíme HC Slovan Bratislava.
Klubový hokej.
So seniorským hokejom začínal v tíme HK Spišská Nová Ves v 1. hokejovej lige. V extralige hral za tímy HK Orange 20 a HC Košice, s ktorými získal v sezóne 2013/2014 titul majstra najvyššej slovenskej hokejovej súťaže. Časť sezóny 2014/2015 pôsobil so Švédsku. 15 zápasov odohral za juniorský tím Örebro HK J20. Jeden zápas odohral aj za seniorský tím Örebro HK v najvyššej švédskej lige SHL.
Od sezóny 2015/2016 pôsobí v slovenskom tíme HC Slovan Bratislava hrajúcom medzinárodnú Kontinentálnu hokejovú ligu. Prvý zápas v KHL odohral 26. augusta 2015 proti Admiralu Vladivostok. Svoj prvý gól v KHL zaznamenal 17. októbra 2015 v zápase proti Jugre Chanty-Mansijsk. V priebehu sezóny 2015/2016 odohral 4 zápasy play-off aj za juniorský tím HC Slovan Bratislava U20 a stal sa majstrom extraligy juniorov.
V sezóne 2016/2017, po skončení základnej časti KHL, v ktorej sa nepodarilo Slovanu Bratislava postúpiť do play-off odohral zvyšok sezóny na hosťovaní v tíme slovenskej najvyššej súťaže HC 05 Banská Bystrica. V play-off bol vďaka 14 bodom (7+7) štvrtým najproduktívnejším hráčom tímu a výraznou mierou sa tak podieľal na zisku historicky prvého titulu pre HC 05 Banská Bystrica, ktorý získali 22.apríla 2017 po víťazstve nad HK Nitra 4:1 na zápasy.
Reprezentácia.
V reprezentačnom drese debutoval v sezóne 2013/2014 na Majstrovstvých sveta hráčov do 20 rokov vo švédskom Malmö, kde slovenský tím skončil na 8. mieste.
Premiéru na Majstrovstvách sveta seniorov absolvoval v sezóne 2015/2016, keď ho tréner Zdeno Cíger nominoval na MS hraných v Moskve a Petrohrade. Prvý zápas na nich odohral 12.mája 2016 proti Bielorusku. 17.mája 2016 strelil v zápase proti USA svoj prvý gól na seniorských Majstrovstvách sveta. 
Slovensko reprezentoval aj na nasledujúcich Majstrovstvách sveta 2017 v nemeckom Kolíne, kde za slovenský tím odohral všetkých 7 zápasov. 

</doc>
<doc id="586094" title="Majstrovstvá Ázie vo vodnom póle" url="https://sk.wikipedia.org/wiki?curid=586094">
Majstrovstvá Ázie vo vodnom póle

Majstrovstvá Ázie vo vodnom póle sú najvyššie ázijské podujatie národných družstiev vo vodnom póle, ktoré riadi Ázijská plavecká federácia (AASF). Ich dejiny siahajú do roku 1988, kedy sa v Číne konal prvý turnaj majstrovstiev Ázie, vtedy len v mužskej kategórii. Až od roku 2009 sa organizuje spoločne s mužmi aj ženský turnaj. Majstrovstvá prebiehajú so 4-ročnou periodicitou a väčšnou sú súčasťou podujatia "Plavecké majstrovstvá Ázie". Najviac víťazstiev v mužskej kategórii zaznamenalo družstvo , ktoré vyhralo 5 turnajov, u žien je jediným družstvom, ktoré získalo ázijský titul.
Majstrovstvá Ázie tiež slúžia ako kvalifikácia na majstrovstvá sveta.
Muži.
Zoznam.
1988, 2000, 2009, 2012-2, 2016 part of Asian Swimming Championships.

</doc>
<doc id="586155" title="Scream Queens (seriál z roku 2015)" url="https://sk.wikipedia.org/wiki?curid=586155">
Scream Queens (seriál z roku 2015)

Scream Queens je americký komediálny hororový televízny seriál, ktorý mal premiéru 22. septembra 2015 na stanici Fox.
Dej prvej série.
Dej prvej série sa odohráva v sesterstve Kappa Kappa Tau na univerzite vo Wallace. Sesterstvu vládne Chanel Oberlin spolu so svojimi sestrami Chanelkami #2, #3 a #5. Na sesterstvo má zálusk riaditeľka univerzity Cathy Munsch. Riaditeľka prinúti Chanelky, aby prijali každú osobu, ktorá požiada o členstvo. Lenže to nie je to najhoršie, sesterstvo postihlo. Na univerzite začne vyčíňať vrah v maske diabla. 

</doc>
<doc id="586269" title="Michael Slovis" url="https://sk.wikipedia.org/wiki?curid=586269">
Michael Slovis

Michael Slovis je americký kameraman a televízny režisér.
Kariéra.
Slovis pracoval od roku 1981 ako kameraman a od roku 1995 ako hlavný kameraman rôznych filmov. V roku 2000 začal pracovať ako hlavný kameraman televízneho seriálu "Ed". Neskôr bol hlavným kameramanom seriálov "", "New Amsterdam", "Fringe", "Miliónový doktor", "Rubicon", "Running Wilde", "Perníkový tatko" a "Better Call Saul". Na seriáli "Perníkový tatko" pracoval ako hlavný kameraman od jeho druhej série až do konca.
Jeho režisérsky debut bol televízny film "Spirit" v roku 2001. Neskôr zrežíroval aj niekoľko epizód seriálov "Ed", "", "Rubicon", "Perníkový tatko", "Zákon a poriadok: Špeciálna jednotka" a "Peklo na kolesách". Zrežíroval aj dve časti piatej série fantasy seriálu "Game of Thrones".

</doc>
<doc id="586370" title="Isabella Rosselliniová" url="https://sk.wikipedia.org/wiki?curid=586370">
Isabella Rosselliniová

Isabella Fiorella Elettra Giovanna Rosselliniová (* 18. jún 1952, Rím, Taliansko) je talianska herečka, modelka a maliarka.
Život.
Pochádzala z umeleckej rodiny – jej otcom bol taliansky režisér Roberto Rossellini a matkou švédska herečka Ingrid Bergmanová. Narodila sa ako dvojička so sestrou Isottou Ingrid. V detstve žila striedavo v Taliansku a vo Francúzsku. V roku 1971 ukončila v Ríme štúdium kostýmového dizajnérstva a svoje znalosti čiastočne uplatnila ako kostymérka vo filmoch vlastného otca. V roku 1972 sa presťahovala do New Yorku, kde pracovala ako prekladateľka pre agentúru "Italian News Bureau" a tiež ako učiteľka taliančiny v "New School for Social Research". V New Yorku bola tiež reportérkou talianskej televízie RAI.
Koncom 70-tych rokov sa zoznámila a následne vydala za amerického režiséra Martina Scorseseho. Od roku 1982 bola modelkou kozmetickej značky Lancôme. Po rozvode s Scorsesem sa unáhlene vydala za nemeckého modela Jona Wiedemanna, s ktorým tvorila pár do roku 1986. Neskôr žila vo vzťahoch s režisérom Davidom Lynchom (v rokoch 19861991) a s hercom Gary Oldmanom (19941996).
Od polovice 80-tych rokov začala pôsobiť aj ako herečka. Zlomové v jej hereckej kariére bolo účinkovanie v mysterióznom filme Davida Lyncha Modrý zamat ("Blue Velvet"), v ktorom stvárnila hlavnú úlohu speváčky.
Isabella Rosselliniová sa venuje aj maliarstvu a je autorkou autobiografickej knihy "Some of Me" (1997, Niečo o mne). S Jonom Widemannom má dcéru Elletru. Má americké aj talianske občianstvo.

</doc>
<doc id="586442" title="Kramářova vila" url="https://sk.wikipedia.org/wiki?curid=586442">
Kramářova vila

Kramářova vila je budova, ktorú si nechal v rokoch 1911-1914 ako svoje sídlo postaviť vtedajší známy politik, rusofil a neskorší prvý česko-slovenský predseda vlády Karel Kramář. Od 18. decembra 1998 slúži ako oficiálna rezidencia českých premiérov.
História.
Vila sa nachádza v najvýchodnejšom cípe Hradčian, v mieste kde stávali pražské Mariánské hradby, medzi prírodnou pamiatkou Letenský profil a Hanavským pavilónom. V roku 1911 kúpil na mieste bašty sv. Tomáša (Bašta XIX) stavebný pozemok politik Karel Kramář, neskorší prvý predseda vlády Česko-slovenskej republiky. Na mieste nechal postaviť dom pre svoju manželku, rusku Nadeždu Nikolajevnu.
Pri kúpe pozemku sa musel Kramář zaviazať, že na mieste vyrastie len jednoposchodová budova, s priečelím obráteným k Vltave, ktorá bude navrhnutá tak, aby nenarušovala vzhľad panorámy Pražského hradu.
Projekt spracoval viedenský architekt Friedrich Ohmann a prizval k secesnej výzdobe svojich kolegov pedagógov z Umeleckopriemyselnej školy v Prahe. Vo vile s rozlohou 700 m² bolo celkovo 56 miestností. Väčšina z nich slúžila na reprezentačné účely. Vybavenie interiéru si objednala pani Kramářová, ktorá tiež razantne ovplyvňovala spoluprácu s poprednými českými výtvarníkmi. Súčasťou areálu sú dva menšie domčeky pre personál. Záhrada je upravená v štýle francúzskeho parku. Stavba trvala 4 roky, bolo na ňu navezených 433 400 tehál, 16 600 dlaždíc, 968 povozov piesku, 73 povozov opuky, 60 povozov štrku, 251 kameňa, 13 dreva a ďalší materiál. Stavebné práce riadil stavebný radca Jan Rosenberg, cez leto tu pracovalo 50 až 70 ľudí a v prácach sa pokračovalo aj cez zimu. Účet za stavebné práce (bez vnútorného vybavenia) sa zdvojnásobil na 800tisíc korún. Celkovo výstavba stála niečo cez milión korún.
Vedľa reprezentačných miestností boli vo vile aj dve súkromné spálne, dve pracovne, byzantinizujúca jedáleň, salón v staroruskom štýle s biliardom, dve hosťovské izby, ale aj osem pivníc, garáž so skladom benzínu, žehliareň a kúpeľ. Medzi technické vybavenie patril napríklad domáci výťah alebo odsávač prachu. Vila bola veľmi luxusne zariadená. Napr. pracovňa Karla Kramářa mala 7,5 m vysoký strop, kozub zo zeleného mramoru a pracovný stôl potiahnutý byvoliou kožou.
Dňa 13. mája 1915 sa Kramářovci nasťahovali do vily. Už o týždeň neskôr, 21. mája, však Karla Kramářa zatkla polícia a bol uväznený vo Viedni. Vila zostala neobývaná až do Kramářovho prepustenia po cisárskej amnestii v roku 1917.
Po smrti Kramářových vilu od roku 1938 spravovala "Spoločnosť dr. Karla Kramáře", ktorá ju prenajala Národnej galérii. V roku 1948 bola spoločnosť rozpustená a vila pripadla štátu. 
Od roku 1952 bola vila pod správou komunistického Úradu predsedníctva vlády a postupne chátrala. V rokoch 1994 až 1998 prebehla rozsiahla rekonštrukcia. Po rekonštrukcii slúži vila ako rezidencia predsedu vlády Českej republiky.

</doc>
<doc id="586451" title="Slovenské pohľady (1881)" url="https://sk.wikipedia.org/wiki?curid=586451">
Slovenské pohľady (1881)

Slovenské pohľady je slovenské periodikum, ktoré vychádza v Martine od konca 19. storočia. Nadväzuje na Slovenskje pohladi na vedi, umeňja a literatúru, ktoré vydával v rokoch 1846 – 1852 Miloslav Hurban. 
Na začiatku vychádzal s podnázvom "Časopis pre literatúru, vedu, umenie a politiku", od roku 1886 s podnázvom "Illustrovaný časopis pre literatúru, vedu, umenie a polititku". Neskor, od roku 1890 s podnázvom "Časopis zábavno-poučný", od roku 1922 "Časopis pre literatúru a umenie".
Časopis vychádzal každý druhý mesiac v Martine v zošitoch, od roku 1886 každý mesiac, tlačou Kníhtalčiarsko-učastinárskeho spolku v Martine. 
V roku 1953, sa časopis stal orgánom Zväzu slovenských spisovateľov a začal vychádzať v Bratislave. Od roku 1993 ho opäť vydáva Matica slovenská v Martine.
Aktuálna redakčná rada a šéfredaktor.
Členovia redakčnej rady.
Július Balco, Mária Bátorová, Miroslav Bielik, Bohuš Bodacz, Boris Brendza, Etela Farkašová, Ľudovít Hološka, Anton Hrnko, Jaroslav Chovanec, Peter Jaroš, Jozef Mihalkovič, Štefan Moravčík, Dana Podracká,  Marián Polonský, Jaroslav Rezník, Vincent Šabík, Marián Tkáč, Tomáš Winkler.

</doc>
<doc id="586495" title="Emily Bluntová" url="https://sk.wikipedia.org/wiki?curid=586495">
Emily Bluntová

Emily Olivia Leah Bluntová Krasinski (* 23. február 1983, Londýn, Spojené kráľovstvo) je britská herečka. Najviac sa preslávila rolami vo filmoch "Diabol nosí Pradu" (2006), "Mladá Viktória" (2009), "Správcovia osudu" (2011) , "" (2012), "Na hrane zajtrajška" (2014) a Príbehy z lesov (2014). Získala päť nominácií na Zlatý glóbus, štyri na Critics' Choice Award, dve London Film Critics' Circle Awards a jednu nomináciu na cenu BAFTA. Zlatý Glóbus získala za prácu na televíznej dráme "Gideon's Daughter" v roku 2007. V roku 2009 získala BAFTA Britannia Award za Britského umelca roka.
Životopis.
Emily sa narodila v Londýne ako druhá dcéra Janice (Dixon), učiteľky a bývalej herečky a Olivera Simona Petra Blunta, právnika. Má 3 súrodencov: Felicity, Sebastiana a Suzanne. Herectvo vyštudovala na súkromnej škole.
Kariéra.
Na divadelných doskách hrá od roku 2001, tu v roku 2002 stvárnila, okrem iného, Júliu v známej Shakespearovej dráme "Rómeo a Júlia".
Pri filme debutovala v roku 2002 v britskom televíznom seriáli "Foyle's War" a následnou úlohou kráľovskej dcéry Isoldy v dráme "Legenda o meči" (2003). V roku 2004 si zahrala lesbickú rolu v snímke "Moje leto lásky". V roku 2005 sa objavila po boku Billa Nighy a Mirandy Richardson v britskej televíznej dráme "Gideon's Daughter". Za rolu vyhrala Zlatý glóbus.
V roku 2006 si zahrala sekretárku Meryl Streepovej spoločne s Anne Hathawayovou vo filme "Diabol nosí Pradu", v tom istom roku vystupovala v snímke "Neodolateľný". V roku 2007 účinkovala v horore "Závan smrti", v tom istom roku si zahrala s Tomom Hanksom a Juliou Robertsovou v snímke "Súkromná vojna pána Wilsona".
Britskú kráľovnú Viktóriu stvárnila v americko-britskom historickom dramatickom filme "Mladá Viktória" z roku 2009, za túto hlavnú úlohu bola nominovaná na Zlatý glóbus. V roku 2011 získala hlavnú úlohu po boku Matta Damona vo filme "Správcovia osudu". Bola jej ponúknutá úloha vo filme "", ale rolu odmietla.
V roku 2012 si zahrala s Jasonom Segelom v komediálnom filme "The Five-Year Engagemen". Natočila sci-fi film "", po boku s Bruceom Willisom a Josephom Gordonom-Levittom.
V roku 2014 sa objavila v hlavnej úlohe po boku Toma Cruisa vo filme "Na hrane zajtrajška". Ten istý rok získala rolu Pekárovej ženy v muzikálovom filme "Príbehy z lesov".
V roku 2018 si zahrala v hlavnej úlohe po boku manžela, Johna Krasinskeho vo filme Tiché miesto, ktorý režíroval.
Osobný život.
V roku 2005 sa zoznámila s kanadským spevákom Michaelom Bublé v Melbourne v zákulisí pri príležitosti udeľovania televíznych cien Logie Awards a neskôr žili spoločne vo Vancouveri. Rozišli sa v roku 2008.
V novembri 2008 sa zoznámila s americkým hercom Johnom Krasinskim. Vzali sa 10. júla 2010 v meste Como v Taliansku.
Jej sestra Felicity, ktorá pracuje ako literárna agentka, sa v roku 2011 zasnúbila s hercom Stanleyom Tuccim potom, čo ich Emily zoznámila. Jej brat Sebastian je tiež herec.
Emily porodila 16. februára 2014 dcéru Hazel a v júni 2016 sa jej narodila druhá dcéra Violet.

</doc>
<doc id="586672" title="DS Automobiles" url="https://sk.wikipedia.org/wiki?curid=586672">
DS Automobiles

DS Automobiles je francúzska spoločnosť, ktorá sa zaoberá výrobou automobilov. DS Automobiles vznikla v roku 2014 ako prémiová značka automobilov, ktorá patrí do porfólia skupiny STELLANTIS.  
V automobilom priemysle zosobňuje značka DS Automobiles ambíciu znovuoživenia francúzskeho “ savoir-faire” a luxusu. Vo filozofii jej modelov sa prelínajú prvky avant-gardného dizajnu, rafinovanosť detailov, najmodernejšie a inovatívne technológie a nevyhnutné pohodlie počas dynamickej jazdy. Odlišuje sa svojím silným prepojením s projektami z oblasti umenia, módy haute-couture, špičkovej gastronómie a mestom Paríž. Avantgardný duch, dedičstvo výnimočného úspechu a inovácií vychádza z histórie prelomového modelu DS z roku 1955. 
Čína.
V Číne sa vozidlá DS predávajú od roku 2014. Modely DS v Číne vyrábal spoločný podnik Changan PSA so sídlom v Shenzhene až do mája 2020, keď továreň získala skupina Baoneng . Modely DS4S, DS 5LS a DS 6WR sa predávajú iba v Číne. Predaj DS v Číne skončil v roku 2020

</doc>
<doc id="586808" title="Lev berberský" url="https://sk.wikipedia.org/wiki?curid=586808">
Lev berberský

Lev berberský (lat. "Panthera leo leo") je poddruh leva púšťového. V užšom, staršom zmysle ide o jeden z okolo deviatich recentných poddruhov leva púšťového; tento poddruh už v prírode vyhynul (prežíva ešte niekoľko kusov v zajatí). V širšom, novšom zmysle ide o jeden z dvoch recentných poddruhov leva púšťového; tento poddruh zahŕňa všetky bývalé poddruhy leva púšťového okrem tých, ktoré žijú vo východnej a južnej Afrike. 
Lev púšťový v užšom zmysle.
Vzhľad.
Levy berberské sú mohutné a veľké zvieratá. Majú žltohnedú srsť, samce majú navyše dlhú a mohutnú hrivu, ktorá u niektorých jedincov rastie cez brucho až do slabín. Na konci chvosta má lev chumáč chlpov hnedej farby. Lev berberský bol dlho považovaný za najväčší poddruh leva, tieto tvrdenia však neboli ničím podložené. Naopak, z dostupných údajov možno povedať že levy berberské neprekračovali veľkosť ostatných levov.
Chov.
Všetky berberské levy, ktoré sú dnes chované v zajatí, sú potomkami levov zo súkromnej menažérie marockého kráľa. Sú to však už len krížence s inými jedincami.
Na Slovensku.
Na Slovensku je možné vidieť leva berberského v Oáze Sibírskeho tigra v obci Kostolná pri Dunaji a v Zoo Bojnice. V Oáze Sibírskeho tigra je celkovo 21 tigrov džungľových a 3 levy berberské. Majú samcov Sultana a Diega a jednu samicu Lekyshu. V Zoo Bojnice majú troch jedincov. Jedného samca Aslana a dve samice Ginu a Bussetu.

</doc>
<doc id="586962" title="Alyson Hanniganová" url="https://sk.wikipedia.org/wiki?curid=586962">
Alyson Hanniganová

Alyson Lee Hanniganová (* 24. marec 1974, Washington) je americká herečka. Svoju kariéru odštartovala v roku 1989 rolou v sitkome "Free Spirit". O osem rokov neskôr jej priniesla popularitu rola v seriáli "Buffy, premožiteľka upírov". Ďalej sa do povedomia divákov dostala úlohou flautistky Michelle v tetralógii "Prci, prci, prcičky" a ako Lily Aldrinová v komediálnom seriáli "Ako som spoznal vašu mamu".
Detstvo.
Narodila sa 24. marca 1974 vo Washingtone v USA Albertovi Hanniganovi a Emilii, rodenej Posnerovej. Otec (írskeho pôvodu) pracoval ako vodič kamióna a matka (židovského pôvodu) bola realitnou maklérkou. Rodičia sa rozviedli, keď jej bol jeden rok, potom žila prevažne so svojou matkou v Atlante. V roku 1985 sa s matkou presťahovali do Los Angeles, kde navštevovala a roku 1992 úspešne dokončila North Hollywood High School.
Kariéra.
S hereckou kariérou začala už v štyroch rokoch a to účinkovaním v najrôznejších reklamách (napr. pre McDonald’s). Prvou väčšou hereckou príležitosťou bola pre ňu postava Jessie Millsovej vo filme "Krásna mimozemšťanka" (1988). Potom stvárnila niekoľko menších úloh v seriáloch "Roseanne" (epizóda „Like, a New Job“ z roku 1990; postava Jan) a "Touched by an Angel" (epizóda „Cassie's Choice“ z roku 1994; postava Cassie Peters).
Zlom v jej kariére nastal po získaní úlohy v seriáli "Buffy, premožiteľka upírov", v ktorom v rokoch 19972003 hrala Willow Rosenbergovú, najlepšiu kamarátku Buffy Summersovej (v tejto úlohe sa predstavila aj v troch dieloch seriálu "Angel"). Vďaka úspechu "Buffy" dostala ďalšiu hereckú príležitosť. Išlo o postavu flautistky Michelle Flahertyovej vo filmovej sérii "Prci, prci, prcičky". K jej ďalším filmom parí napr. "Strašná haluz" a "Láska, svadba, manželstvo". Hosťovala tiež v seriáli "Veronika Marsová" a v rokoch 20052014 hrala v sitkome "Ako som spoznal vašu mamu".
Osobný život.
Počas natáčania "Buffy" sa zoznámila s hercom Alexisom Denisofom, za ktorého sa 11. októbra 2003 vydala v kalifornskom letovisku Desert Hot Springs. Majú spolu dve dcéry Satyanu Mariu (* 2009) a Keevu Jane (* 2012).

</doc>
<doc id="586968" title="Majstrovstvá sveta v ľadovom hokeji hráčov do 20 rokov 2017" url="https://sk.wikipedia.org/wiki?curid=586968">
Majstrovstvá sveta v ľadovom hokeji hráčov do 20 rokov 2017

Majstrovstvá sveta v ľadovom hokeji hráčov do 20 rokov 2017 boli 41. juniorským svetovým šampionátom. Konali sa od 26. decembra 2016 do 5. januára 2017 v kanadských mestách Montreal a Toronto. Víťazom sa stali hokejisti , ktorí vo finále zdolali po samostatných nájazdoch domácu . Bronzovú medailu získala reprezentácia . Obhajca titulu skončil v základnej skupine na poslednom piatom mieste a musel preto bojovať o záchranu v elitnej kategórii. Po dvoch víťazstvach nad sa fínski hokejisti medzi elitou zachránili a Lotyšsko zostupuje do I. A divízie MS 2018.
Za najúspešnejšieho hráča celého turnaja bol vyhlásený kanadský obranca Thomas Chabot. Devätnásťročný Kanaďan hrá v mužstve Saint John Sea Dogs a má skúsenosti aj s hraním v NHL. 
Rozhodcovia.
IIHF nominovala 12 hlavných a 10 čiarových rozhodcov na tieto MSJ.
Konečné poradie.
I. B divízia.
Turnaj I. B divízie MS 2017 sa hral v Budapešti v Maďarsku od 11. do 17. decembra 2016.
II. A divízia.
Turnaj II. A divízie MS 2017 sa hral v Tallinne v Estónsku od 11. do 17. decembra 2016.
II. B divízia.
Turnaj II. B divízie MS 2017 sa hral v Logroño v Španielsku od 7. do 13. januára 2017.
III. divízia.
Turnaj III. divízie MS 2017 sa hral v Dunedine na Novom Zélande od 16. do 22. januára 2017. Hralo sa v dvoch základných štvorčlenných skupinách, prvé dva tímy z každej skupiny postúpili do semifinále.

</doc>
<doc id="586982" title="Rudolf Dočolomanský" url="https://sk.wikipedia.org/wiki?curid=586982">
Rudolf Dočolomanský

Rudolf Dočolomanský (* 15. apríl 1899 Svätý Jur, Rakúsko-Uhorsko – † 25. marec 1954, Nebojsa) otec známeho slovenského herca Michala Dočolomanského, bol slovenský pedagóg a kultúrny činiteľ, ktorý pôsobil v rumunskom Sedmohradsku, neskôr v obci Nedeca v dnešnom Poľsku (vtedajšom Slovensku) a na Slovensku. 
Životopis.
Narodil sa vo Svätom Jure, jeho otec sa volal Ján Dočolomanský (1872 – 1956), matka Anna (rod. Polónyová, 1874 – 1946). Pochádzal z deviatich detí, jeho súrodenci boli: Štefan (1900 – 1968), Mária (1902 – ?), Ján (1908 – 1961), Jozef (1910 – 1974), Ľudmila, Agnes a František († 2009). Ján sa stal lekárom, Ľudmila a Agnes vstúpili do rehole. Štefan zomrel po zrážke s vlakom v roku 1968. 
Jeho prvou manželkou bola Etela, rod. Hergottová. Mali spolu syna Jána.
Začiatkom 30. rokov 20. storočia bol vyslaný z ČSR do Rumunska, aby vzdelával rumunských Slovákov. Jeho pôsobiskom sa stala dedina Boromlak, ktorá je administratívnou časťou obce Siplak.
Rudolf Dočolomanský pôsobil prísnym dojmom, bol nižšej postavy, nosil okuliare a vždy chodil v kravate. Organizoval a režíroval ochotnícke divadlo, v ktorom aj sám hrával. Bol katolíckeho vierovyznania, vo vydaní ročenky Pútnika svätovojtešského roku 1936 apeloval, aby boli medzi slovenskú komunitu v Rumunsku vyslaní ďalší učitelia a kňazi.
V roku 1938 v Boromlaku postavil dvojmetrovú sochu – insitnú kópiu sochy Ježiša vykupiteľa z brazílskeho mesta Rio de Janeiro, ktorá stojí dodnes. Počas svojho pôsobenia v Rumunsku sa zoznámil s Floriannou Bodea (19151995), ktorá mala rumunskú národnosť, bola od neho o 16 rokov mladšia a vyššia. Mala tmavú pleť a bola považovaná za atraktívnu. Pochádzala z obce Halmăşd a bola gréckokatolíckeho vierovyznania. Naučil ju slovenský jazyk a oženil sa s ňou. Spolu mali 10 detí.
V roku 1942 sa presťahovali do obce Nedeca, vtedy patriacej vojnovej Slovenskej republike, kde tiež pôsobil ako učiteľ, a kde sa im v tom istom roku narodil syn Michal a o rok neskôr dcéra Lucia. Po vojne sa Nedeca opäť stala súčasťou Poľska, Dočolomanskí boli z obce vyhnaní, s pomocou miestnych obyvateľov sa presťahovali na Slovensko do obce Mlynčeky (okres Kežmarok).
Posledným učiteľským pôsobením Rudolfa Dočolomanského bola obec Nebojsa (dnes miestna časť Galanty), kde bol riaditeľom základnej školy. Tam v roku 1954 zomrel na zástavu srdca. Po jeho smrti sa manželka s deťmi presťahovala do Svätého Jura, kde žila rodina jej manžela. Zomrela v roku 1995, sú spolu pochovaní na bratislavskom cintoríne Slávičie údolie.
Jeho deti Michal a Petronela sa stali profesionálnymi hercami, dcéra Renáta bola herečka, televízna hlásateľka
a dramaturgička, dcéra Lucia bola herečka a televízna scenáristka. Syn Ján z prvého manželstva sa stal právnikom, pôsobil v diplomatických službách v Taliansku. Syn Dušan sa stal vojakom z povolania, pričom Dušanov syn Viliam je režisér a dcéra Eva je herečkou.
Slovenský spisovateľ Michal Hvorecký, ktorý v apríli 2011 navštívil Slovákov v Sedmohradsku, napísal:

</doc>
<doc id="586989" title="The Grand Tour" url="https://sk.wikipedia.org/wiki?curid=586989">
The Grand Tour

The Grand Tour je britská motoristická televízna relácia na Amazon Video. Moderátormi sú Jeremy Clarkson, Richard Hammond a James May, ktorí v minulosti moderovali "Top Gear" na BBC One. Prvá časť vyšla 18. novembra 2016. Druhá séria mala premiéru 8. decembra 2017. Tretia séria mala premiéru 18. januára 2019. V júli 2019 producent Andy Wilman oznámil, že on a trojica moderátorov majú zmluvu s Amazonom predĺženú o ďalšie dva roky, tým sa potvrdilo, že The Grand Tour bude obnovený najmenej po piatu sériu . Jeremy Clarkson, Richard Hammond a James May oznámili že po 17-tich rokoch chcú trocha oddychu. Formát relácie sa zmení tak, že všetky časti budú iba „road tripy“ to znamená že moderátori už nebudú robiť recenzie áut, pozývať hostí, diskutovať o automobilových správach ani testovať autá na ich okruhu.
Relácia vznikla po odchode moderátorov a producenta Andyho Willmana z "Top Gearu". S Amazonom uzavreli zmluvu na 36 častí, pričom sú rozdelené na tri série po 12 častí+ jeden špeciál . Amazon potvrdil, že relácia bude v decembri 2016 dostupná až v 200 krajinách.
Formát.
Podobne ako v ich predchádzajúcej relácii "Top Gear" moderujú Clarkson, Hammond a May reláciu pred obecenstvom, avšak v rozličných krajinách po svete vo veľkých stanoch. Tieto štúdiové segmenty sú prelínané vopred nakrútenými filmami z rôznych oblastí.
Prvky relácie.
Testovacia trať.
Trať nesie názov "Eboladrome" (pomenovaná podľa jej tvaru podobnému vírusu Ebola) a nachádza sa na bývalom vojenskom letisku v blízkosti mestečka Wroughton. Autá testuje jazdec NASCARu Mike Skinner, ktorého prezývajú The American (Američan).
Stan.
V prvej sérii sa štúdio v prenosnom stane presúvalo do rozličných miest a krajín, napr. Los Angeles, Johannesburg, Whitby, Rotterdam, Saariselkä, Stuttgart, Nashville, Loch Ness a Dubaj. Od druhej série bude štúdio permanentne sídliť v Cotswolds v Spojenom kráľovstve. Samotné dokrútky sa však budú stále nakrúcať všade po svete, napr. v Chorvátsku, Mozambiku, Dubaji, Španielsku, Švajčiarsku, Colorade a New Yorku.
Conversation Street.
Počas tohto segmentu trojica preberá správy a novinky zo sveta motorizmu.
Celebrity Brain Crash.
Tento segment je zameraný na špeciálnych celebritných hostí, ktorí však počas príchodu do štúdia vždy tragicky a humorne zomrú.

</doc>
<doc id="587071" title="Jozef Mareták" url="https://sk.wikipedia.org/wiki?curid=587071">
Jozef Mareták

Jozef Mareták (* 3. október 1907, Liptovská Teplá† 25. november 1969, Martin) bol slovenský vynálezca, konštruktér, zlepšovateľ; zaoberal sa predovšetkým spaľovacími motormi.
Životopis.
Narodil sa 3. októbra 1907 v obci Liptovská Teplá, kde navštevoval ľudovú školu. V rokoch 1919-1923 študoval na reálnom gymnáziu v Liptovskom Mikuláši. V rokoch 1923-1926 sa vyučil za elektrikára a v rokoch 1927-1929 študdborné kurzy na priemyselnej škole v Bratislave. V rokoch 1926-1927 bol mechanikom, montérom, neskôr vedúcim montérom na Zakarpatskej Ukrajine. V roku 1931 bol konštruktérom závodu Aero a neskôr firmy V. Horáka v Prahe. V roku 1938 krátko pôsobil v Košiciach a potom v ústave mechaniky Slovenskej vysokej školy technickej v Martine. V rokoch 1939-1943 bol vedúcim Ústredných dielní slovenských elektrární v Žiline a v rokoch 1947-1959 úradníkom celulózky v Martine. Od roku 1959 žil na invalidnom dôchodku v meste Martin, kde 25. novembra 1969 vo veku 62 rokov zomrel.
Vynálezy.
Od roku 1930 sa zaoberal možnosťami zlepšenia konštrukcie leteckých motorov a znižovania spotreby pohonných látok na jednotku výkonu. Zameral sa najmä na zvyšovanie mechanickej účinnosti spaľovacích motorov. Bol vynálezcom nového spôsobu prípravy spaľovacej zmesi a jej zužitkovania po explóznej reakcii, protiplynovej masky a zariadenia na narkózu. Nepriaznivé hospodárske a politické pomery 30. rokov 20. storočia znemožnili realizáciu jeho vynálezov.

</doc>
<doc id="587147" title="Mayim Bialiková" url="https://sk.wikipedia.org/wiki?curid=587147">
Mayim Bialiková

Mayim Bialiková (; * 12. december 1975, San Diego, USA) je americká herečka a spisovateľka. Je taktiež držiteľkou doktorátu z UCLA v odbore neuroveda.
Životopis.
Narodila sa v San Diegu, v Kalifornii. Jej starí rodičia emigrovali v roku 1930. Herectvu sa venuje od svojich jedenástich rokov. Jej prelomovou rolou bola postava "Blossom" v rovnomennom seriáli. V roku 1989 získala Young Artist Award za rolu vo filme "Beaches", kde hrala detskú Betty Midler. V roku 2000 získala bakalársky titul v oblasti neurovedy, hebrejčiny a židovských štúdií. V štúdiu pokračovala a v roku 2007 získala titul PhD v oblasti neurovedy. Navštevovala univerzitu UCLA, hoci bola prijatá na Harvard aj Yale. V roku 2010 bola obsadená do seriálu "Teória veľkého tresku", kde zobrazila postavu Amy Farah Fowler. Nie náhodou je jej seriálové povolanie neurobiologička. Práve za túto postavu obdržala 4 nominácie na cenu Emmy a v roku 2016 vyhrala cenu Critics choice award.

</doc>
<doc id="587315" title="Cirkev československá husitská" url="https://sk.wikipedia.org/wiki?curid=587315">
Cirkev československá husitská

Cirkev československá husitská (CČSH) je kresťanská protestantská cirkev, pôsobiaca na území bývalého Česko-Slovenska. Na Slovensku je registrovaná pod názvom Cirkev československá husitská na Slovensku. Pri sčítaní ľudu v roku 2011 sa k nej hlásilo 39 276 obyvateľov Česka a 1 782 obyvateľov Slovenska.
Cirkev vznikla v roku 1920 oddelením od Rímskokatolíckej cirkvi nadväzujúce na husitské hnutie.
Vierouka.
CČSH za prameň viery považuje Bibliu zloženú zo Starého a Nového zákona. Príjma cirkevnú Tradíciu, ale len takú ktorá je v súlade s Bibliou. Vysluhuje sedem sviatostí: krst, Eucharistiu, birmovanie, spoveď, manželstvo, kňazstvo a pomazanie chorých. Do diakonskej, kňazskej aj biskupskej služby svätí aj ženy, príjmanie podáva pod obomi spôsobmi a spoveď vysluhuje ušnú aj všeobecnú. Duchovní nie sú svätení v apoštolskej postupnosti a CČSH apoštolskú postupnosť odmieta. CČSH je dogmaticky veľmi dynamická a veľký dôraz kladie na slobodu a poznanie jednotlivca.
Patriarchovia.
Patriarcha je najvyšším predstaviteľom Cirkvi československej husitskej. V tejto funkcii pôsobili:

</doc>
<doc id="587369" title="Lačného téma" url="https://sk.wikipedia.org/wiki?curid=587369">
Lačného téma

Lačného téma alebo Lačného cyklus, niekedy tiež skrátene Lačný, je téma niektorých skladieb kompozičného šachu, pomenované po československom šachistovi slovenskej národnosti Ľudovítovi Lačnom, ktorý ho prvýkrát zverejnil v roku 1949. V tejto téme sú rôzne varianty riešenia cyklicky prepojené.
S cyklickými témami zrejme ako prvý prišiel v 30. rokoch 20. storočia taliansky problemista Luigi Ceriani. Úlohy, ktoré publikoval v časopisoch a , však vtedy nevzbudili príliš záujmu a niektoré z nich navyše neboli korektné. V roku 1949 zaslal Ľudovít Lačný úlohu s vlastnou verziou cyklickej témy do poľskej súťaže Przepiorkov memoriál, v ktorej úloha získala prvú cenu a tzv. Lačného téme sa dostalo veľkého ohlasu. Neskôr si téma získala mnoho priaznivcov a veľa Lačného nasledovníkov ju ďalej rozvíjalo.
Princíp Lačného témy.
Všeobecne možno riešenie každej cyklickej úlohy zapísať do prehľadnej tabuľky:
Podstatou Lačného cyklu je, že ak by sa čierny v počiatočnej pozícii bránil obranou "a", biely by reagoval ťahom "A", na čierneho obranu "b" by odpovedal ťahom "B" a na "c" ťahom "C". V ďalšej fáze hry však biely svoje odpovede musí posunúť, takže na ťah "a" volí odpoveď "B", na ťah "b" odpovedá "C" a na ťah "c" reaguje ťahom "a". Tabuľka pre Lačného cyklus teda vyzerá nasledovne:
Pôvodná Lačného úloha je zobrazená na diagrame vpravo. V prvej fáze, ktorej sa hovorí zdanlivá hra, sa čiernemu ponúkajú tri možné obrany:
Na ťahu je však biely a k riešeniu vedie ťah 1. Jd2! (s hrozbou 2. Jf1 #), po ktorom sa matujúce ťahy cyklicky posunú:
V tabuľke vyzerá riešenie nasledovne:
Ako bolo povedané vyššie, prvá úloha tohto typu bola zostavená v roku 1949. Slovenský šachista Peter Gvozdják vo svojej knihe "Cyclone 2" uvádza, že od tej doby bolo do roku 2009 zostavených celkom 839 úloh s klasickou Lačného témou.
Rozšírená Lačného téma.
Základnú Lačného tému je možné ďalej rozšíriť dvoma spôsobmi: pridaním ďalšej možnosti čierneho obrany, alebo rozšírením o ďalšiu fázu, a tým aj uzavretím cyklu.
Štvornásobný Lačný.
Roku 1969 zorganizovali slovenské noviny Pravda k 20. výročiu zostavenia prvej úlohy s Lačného témou turnaj zameraný na dvojťažky s tou istou témou, a to v dvoch sekciách – skladby ortodoxného šachu a exošachové skladby. Súťaž v prvej menovanej sekcii vyhral sám Ľudovít Lačný, keď predstavil prvú úlohu s štvornásobným Lačného cyklom, ktorá podľa niektorých komentárov znateľne predbehla svoju dobu. V prvej fáze zdanlivej hry možno na obrany čierneho "a", "b", "c" a "d" odpovedať matmi "A", "B", "C" a "D", v ďalšej fáze hry potom je na rovnaké obrany nutné odpovedať matmi "B", "C", "D" a "A". Úloha je zobrazená na druhom diagrame vpravo a riešenie je v nasledujúcej tabuľke:
Od tej doby boli zostavené aj ďalšie úlohy s päť- a viacnásobnou Lačného témou.
Uzavretý cyklus.
Lačného cyklus tiež môže byť uzavretý zahrnutím tretej fázy, kedy na obrany čierneho "a", "b", "c" možno najprv odpovedať "A", "B", "C", neskôr "B", "C", "A" a nakoniec "C", "A", "B". Ako prví zostavili úlohy s uzavretým Lačného cyklom problemisti Štefan Sovík a Juraj Brabec, obaja v roku 1969. Jednalo sa však o úlohy exošachové a Štefan Sovík s ňou dokonca zvíťazil v exošachovej sekcii vyššie zmieneného výročného turnaja.
Príkladom ortodoxného problému s kompletným Lačného cyklom môže byť dvojťažka Petra Gvozdjáka z roku 1985. Úloha má tri varianty s mierne pozmenenými pozíciami, tzv. dvojníkmi. Pozícia 1 je znázornená na treťom diagrame vpravo. V pozícii 2 sú premiestnení pešiak (Pc3–c7) a veža (Vd3–d7). V pozícii 3 sú premiestnení strelci (Sa2–c2 a Sb8–e8). Cyklicky prepojené riešenie všetkých dvojníkov je v nasledujúcej tabuľke:
Uzavretého cyklu možno dosiahnuť tiež bez podobných variantných pozícií, keď jedna z fáz úlohy iba zavádza riešiteľa na zlú stopu. Niektoré varianty tohto riešenia úlohy síce tiež vedú k cieľu a dokonca sú cyklicky prepojené s ostatnými fázami, ale čiernemu ostáva jedna možnosť, ako sa útoku úspešne brániť, takže je nutné hľadať riešenie iné. Príkladom môže byť úloha Fjodora Davidenka a Vladimira Ričkova, ktorá získala prvú cenu na Olympijskom turnaji roku 1980. Úloha so zadaním matu 3. ťahom je zobrazená na štvrtom diagrame vpravo. Lačného cyklus, ktorý je súčasťou jej riešenia, je v nasledujúcej tabuľke, útok bieleho v druhej fáze je odmietnutý ťahom 1. ... Sb4.
Príbuzné témy.
Veľmi príbuznou témou je tzv. hrozbový Dombro-Lačného cyklus, tiež nazývaný Šedejov cyklus, kedy biely hrozí matom "A", pričom obrana "a" vedie k matu "B" a obrana "b" vedie k matu "C", v ďalšej fáze potom biely hrozí matom "B", pričom obrana "a" vedie k matu "C" a obrana "b" k matu "A". Predtým sa podobné problémy tiež nazývali iba Lačný, neskôr ich však šachoví problemisti začali odlišovať.
Okrem toho existujú aj ďalšie témy s cyklicky previazanými riešeniami v rôznych fázach hry, ako napríklad Kissov alebo Djuraševićov cyklus.

</doc>
<doc id="587472" title="Peter Zubko" url="https://sk.wikipedia.org/wiki?curid=587472">
Peter Zubko

Prof. PhDr. ThDr. Peter Zubko, PhD. (* 5. október 1972, Vranov nad Topľou, Slovensko) je slovenský rímskokatolícky duchovný, historik a slavista. Pôsobí ako samostatný vedecký pracovník Slavistického ústavu Slovenskej akadémie vied (SAV) a archivár Arcidiecézneho archívu v Košiciach. Sústreďuje sa na okruh venovaný výskumu slovenského kultúrno-historického a religiózneho priestoru v interakciách národných a európskych hodnôt, predovšetkým na výskum vzťahov latinskej a byzantskej kultúrno-religióznej tradície na Slovensku a v stredoeurópskom priestore, analyzuje historické texty súvisiace s prelínaním byzantskej a latinskej kultúrno-obradovej tradície z kultúrno-historického, religiózneho a teologického hľadiska.
Štúdium a profesijná kariéra.
Profesor Peter Zubko je autorom vedeckých a odborných monografií, vysokoškolskej učebnice a vedeckých a odborných štúdií a článkov v domácich a zahraničných periodikách a zborníkoch. V rokoch 2007 – 2008 realizoval prednáškový pobyt na Karlovej univerzite v Prahe a v roku 2007 aj prednáškový pobyt na Jihočeskej univerzite v Českých Budějoviciach. Prednáša na Katolíckej univerzite v Ružomberku a od roku 2011 pôsobí v Slavistickom ústave Jána Stanislava SAV na čiastkový úväzok. Spolupracuje na vedeckovýskumných projektoch súvisiacich s vydávaním medzinárodnej vedeckej edície "Monumenta byzantino-slavica et latina Slovaciae".

</doc>
<doc id="587495" title="Centrum judaistických studií Kurta a Ursuly Schubertových" url="https://sk.wikipedia.org/wiki?curid=587495">
Centrum judaistických studií Kurta a Ursuly Schubertových

Centrum judaistických studií Kurta a Ursuly Schubertových (CJS) je jedno z 21 centier a katedier Filozofickej fakulty Univerzity Palackého v Olomouci. CJS ponúka bakalárske a magisterské vzdelanie v odbore judaistika. Vedúca katedry je od 1. septembra 2010 Mgr. Ivana Cahová, Ph.D. Centrum je členom Európskej asociácie judaistiky (European Association of Jewish Studies).
Dejiny.
V roku 2004 vznikol zo záujmu niekoľkých dobrovoľníkov Kabinet judaistiky. Jednou zo zakladateliek bola germanistka prof. Ingeborg Fialová. O vytvorení pracoviska judaistiky sa však začalo hovoriť už po novembri 1989. Jedným z propagátorov bol aj vtedajší (prvý porevolučný) rektor Josef Jařab. V roku 2006 bol akreditovaný magisterský odbor "Judaistika: Dějiny a kultura Židů". Svoj názov nesie od roku 2008 kedy bolo premenované na počesť zakladateľa judaistiky vo Viedni Kurta Schuberta a jeho manželky Ursuly na Centrum judaistických studií Kurta a Ursuly Schubertových. Bakalársky odbor "Judaistika: židovská a izraelská studia" bol akreditovaný v roku 2012 čím sa vyplnila medzera v bakalárskej ponuke v Česku.
Výuka a výskum.
CJS ponúka prezenčné štúdium v oboroch:
Centrum sa výskumne zameriava "„především na dějiny, kulturu a písemnictví moravských Židů“", ale aj problematikou súčasného Izraela. Súčasťou CJS je tiež Knihovna Niny a Bena Melchet-Salpeterových.

</doc>
<doc id="587533" title="Havária lietadla Tu-154 ruského ministerstva obrany 2016" url="https://sk.wikipedia.org/wiki?curid=587533">
Havária lietadla Tu-154 ruského ministerstva obrany 2016

Havária lietadla Tu-154 ruského ministerstva obrany sa stala 25. decembra 2016, kedy lietadlo ruského ministerstva obrany havarovalo krátko po štarte z letiska v Soči. Mierilo na sýrsku leteckú základňu Hmeimim neďaleko Latakie a spadlo do Čierneho mora. Všetkých 92 osôb na palube zahynulo.
Lietadlo.
Lietadlo Tupolev Tu-154B-2 s registráciou RA-85572 patrilo ruskému ministerstvu obrany a prevádzkovali ho ruské vzdušné sily. Lietadlo bolo vyrobené v roku 1983 v závode Aviakor v Samare. Mesačne nalietalo v priemere 27 hodín, poväčšine na stredných trasách s dĺžkou letu okolo 1,6 hodiny. Na rok 2018 bola naplánovaná rekonštrukcia lietadla na predĺženie jeho životnosti. Pred vzletom stroj prešiel všetkými kontrolami a neboli nájdené žiadne závady.
Cestujúci a posádka.
Na palube bolo 85 cestujúcich a 8 členov posádky. Medzi cestujúcimi bolo 64 členov umeleckého súboru Alexandrovci (takmer celý zbor a hráči na bajan a balalajku), osem vojakov vrátane umeleckého vedúceho Valerija Chalilova, deväť novinárov (po troch z televíznych staníc "Prvý kanál", "NTV" a "Zvezda"), náčelník kultúrneho odboru ruského ministerstva obrany Anton Gubanov, šéfka charitatívnej nadácie "Spravodlivá pomoc" Jelizaveta Glinková známa ako „doktorka Líza“ a ďalší.
Nehoda.
Lietadlo začalo svoj let na moskovskom vojenskom letisku Čkalovskij, namierené malo na ruskú leteckú základňu Hmeimim, neďaleko sýrskej Latakie. Medzipristátie vykonalo na letisku v Soči, kde stroju dotankovali palivo.
O 5:25 moskovského času (02:25 UTC, 03:25 SEČ) lietadlo vzlietlo s 93 ľuďmi na palube z dráhy číslo 20 z medzinárodného letiska v Soči. Vo vzduchu stroj vykonal otočku späť smerom k pobrežiu a zmizol z obrazoviek radarov dve minúty po štarte, o 05:27 moskovského času (3:27 SEČ). Spadlo do Čierneho mora 5 kilometrov od pobrežia smerom k Anape. 6 km od brehu našli ruskí záchranári ropnú škvrnu, trosky a podvozok lietadla. Vrak bol nájdený v hĺbke 5070 metrov.

</doc>
<doc id="587539" title="Alfred Sisley" url="https://sk.wikipedia.org/wiki?curid=587539">
Alfred Sisley

Alfred Sisley (* 30. október 1839, Paríž† 29. január 1899, Moret-sur-Loing pri Paríži) bol francúzsky maliar anglického pôvodu. Tento významný predstaviteľ umeleckého smeru impresionizmu, sa počas svojho tvorivého života venoval predovšetkým krajinomaľbe a jeho dielo patrí k pilierom tohto umeleckého smeru.
Život.
Alfred Sisley sa narodil v Paríži anglickým rodičom. Jeho otec William Sisley, bol úspešným obchodníkom a jeho matka Felicia Sell, bola znalcom v oblasti hudby. Keď mal osemnásť rokov (1857), jeho rodina ho poslala do Londýna, aby študoval za obchodníka.
V roku 1862 sa Sisley vracia do Paríža, kde začal študovať maliarstvo v škole École des Beaux-Arts u švajčiarskeho umelca Charlesa Gleyra, kde spoznal maliarov Pierre-Augusta Renoira, Frederica Bazille, Clauda Moneta. Spoločne s Renoirom a Monetom začali maliarsky objavovať krajinu v okolí mestečka Fontainebleau. Ich podobné názory na umenie, vyvrcholili vo vzniku nového umeleckého smeru, impresionizmu.
Počas Prusko-francúzskej vojny 1870 až 1871 prišla rodina Sisleyových o svoj majetok. Alfred sa musel začať živiť sám svojou maľbou.
Najznámejšie sú jeho diela z rozmedzia rokov 1872 až 1876. Medzi ne patria napríklad "Potopa v Port Marly" (1876), "Most pri Villeneuve-la-Garenne" (1872), alebo "Regata z Molesey" (1874).
Druhe významné obdobie v umelcovej tvorbe prišlo po jeho presťahovaní sa do malej obce v blízkosti Moret-sur-Loing (1882). Tu sa venoval maľbe riečnej krajiny a napriek finančným problémom aj naďalej zostal verným zástancom impresionizmu.
Od roku 1895 trpel na rakovinu hrtana, ktorej nakoniec aj v roku 1899 podľahol.

</doc>
<doc id="587540" title="Učiteľka (film)" url="https://sk.wikipedia.org/wiki?curid=587540">
Učiteľka (film)

Učiteľka je slovensko-český koprodukčný film režiséra Jana Hřebejka a scenáristu Petra Jarchovského.
Obsadenie.
Do filmu boli obsadení títo herci:
Produkcia.
Projekt mal byť pôvodne český, ale nakoniec vznikol ako koprodukcia: PubRes bola hlavná produkčná spoločnosť, Hřebejk a Jarchovský sa spojili tiež s mladou spoločnosťou Offside Men, RTVS a Českou televíziou. Film bol natočený v Bratislave.
Dej.
Film odohrávajúci sa v 80. rokoch opisuje triednu schôdzku, zvolanú po incidente v triede. Učiteľka pomocou detí manipuluje rodičov a získava rôzne služby a výhody. Aj keď väčšina z nich jej praktiky akceptuje, jej postupom sa vzoprú rodičia troch detí a vznášajú sťažnosť riaditeľke školy.
Uvedenie.
Film mal svetovú premiéru 4. júla 2016 na MFF Karlovy Vary, do distribúcie na Slovensku a v Česku sa dostal 21. júla.
Film bol uvedený na Medzinárodnom filmovom festivale v Haife, Medzinárodnom filmovom festivale Tokio a americkú premiéru mal zčiatkom októbra 2016 v New Yorku. Na jar 2017 by mal byť predstavený v amerických kinách. K začiatku januára 2017 bol film uvedený na 15 festivaloch a vysielacie práva boli predané do 25 krajín vrátane Japonska.

</doc>
<doc id="587610" title="Winona Ryder" url="https://sk.wikipedia.org/wiki?curid=587610">
Winona Ryder

Winona Ryder (* 29. október 1971, Winona, Minnesota, Spojené štáty) je americká herečka známa z filmov ako "Narušenie", "Vek nevinnosti" alebo "Dracula".
Životopis.
Narodila sa 29. októbra 1971 v meste Winona (po ktorom dostala aj meno) v štáte Minnesota v Spojených štátoch. Jej rodičia boli politickými aktivistami a zástupcami hnutia hippies a život si osladzovali neustálym užívaním mäkkých drog.
Kariéra.
Jej herecký talent objavili až na škole American Conservatory Theater v San Franciscu. Po celú dobu sa usilovne snažila stvárniť hlavné postavy, ale márne. Neskôr sa však jej videonahrávka dostala do väčších okruhov a dostala svoju prvú väčšiu úlohu vo filme "Lucas", z roku 1986. Síce film nebol dobre hodnotený, ale Winonin herecký talent bol neprehliadnuteľný a otvoril jej brány do sveta filmu.
Svoje meno si pre filmový priemysel zmení z Laura Horowitz na Winona Ryder - podľa jej obľúbeného speváka Mitcha Rydera.
Jej prvý filmový úspech prišiel v roku 1988 v čiernej komédií "Beetlejuice", kde stvárnila postavu samovražednej študentky Lydie Deetzovej. Po veľa vystúpeniach vo filmoch a televíznych reláciách prišla rola v kultovom filme "Heathers" z roku 1989.
S režisérom Timom Burtonom spolupracovala aj na jeho nasledujúcom projekte "Strihoruký Edward" (1990), kde sa pre zmenu stala bielou princeznou, do ktorej sa zamiluje temný muž v podaní Johnnyho Deppa.
Winona mala možnosť si zahrať aj v tretej časti legendárneho "Krstného otca" no ale musela odmietnuť kvôli osobným problémom s Johnnym Deppom, s ktorým sa zblížila počas natáčania "Strihorukého Edwarda".
Veľký úspech u kritikov zaznamenala vo filme "Vek nevinnosti" (1993; podľa románu Edith Whartonovej), za ktorý bola nominovaná na cenu BAFTA či Oscara. Ocenenie získala až na udeľovaní cien Zlatý glóbus.
Na cenu Oscara bola nominovaná aj o rok vo filme "Malé ženy" z roku 1994.
V roku 1997 sa objavila vo filme "", o rok ju Woody Allen obsadil do filmu "Celebrity" po boku hercov ako Leonardo DiCaprio, Charlize Theron, Hank Azaria či Ian Somerhalder.
V roku 1999 sa na jednom pľaci stretla s dcérou Jona Voighta, Angelinou Joliovou v dráme "Narušenie" v ktorej sa objavili aj herci ako Whoopi Goldberg, Brittany Murphy či Jared Leto. Film dosiahol úspech bol dokonca aj nominovaný na Oscara.
Na začiatku nového storočia získala na chodníku slávy svoju vlastnú hviezdu a objavila sa vo filmoch ako "Zoolander", "Pán Deeds","Darwinove ceny" či "Súkromné životy Pippi Lee".
V roku 2009 si strihla roličku vo filme "Star Trek" o rok si menšiu rolu zahrala aj v dráme "Čierna labuť" po boku Natalie Portmanovej a Mily Kunis.
Winona sa tiež venuje televíznym seriálom, ako príklad "Stranger Things".
V roku 2018 si zahrala vo filme "Destination Wedding" po boku Keanu Reevesa. 
V roku 2020 spoločne s Michaelom Keatonom potvrdila svoju účasť vo filme "Beetlejuice 2". 
Osobný život.
V rokoch 1989 až 1993 bola zasnúbená s hercom Johnnym Deppom, ktorý si kvôli nej vytetoval na pravú ruku nápis „WINONA FOREVER“., ktorý si dal po ich rozchode zmeniť na "WINO FOREVER". Po ich rozchode chodila s členom kapely Soul Asylum, Daveom Pirnerom. S Mattom Damonom randila v rokoch 1998 až 2000 a od roku 2011 je vo vzťahu so Scottom Mackinlayom Hahnom. 
V roku 2000 získala Winona Ryder svoju hviezdu na Chodníku slávy v Hollywoode. 

</doc>
<doc id="587688" title="Atletiko Cvernofka" url="https://sk.wikipedia.org/wiki?curid=587688">
Atletiko Cvernofka

Atletiko Cvernofka je komediálny seriál, ktorý vysielala TV Markíza na jeseň 2016. Seriál je nakrútený podľa rumunskej predlohy s názvom "Atletico Textila" vysielaný na TV PRO.
Dej.
Atletiko Cvernofka - malé mužstvo zložené z neveľmi schopných, ale o to vtipnejších hráčov. Príbeh najlepšieho a zároveň najhoršieho tímu v meste, širokom okolí a vlastne na celom Slovensku, ktorý brzdí lenivosť. Keď majiteľ štvrtoligového futbalového klubu Atletiko Cvernofka dostane infarkt po vypadnutí jeho tímu do ešte nižšej súťaže, je jeho manželka nútená prevziať vedenie nad klubom, a to aj napriek protestom zo strany hráčov a najmä proti svojej vlastnej vôli. Naivne ambiciózna nová majiteľka si predsavzala, že z týchto nemehiel urobí šampiónov.

</doc>
<doc id="587900" title="Sharon Osbournová" url="https://sk.wikipedia.org/wiki?curid=587900">
Sharon Osbournová

Sharon Osbournová (, rodená "Levy"; * 9. október 1952, Brixton, Anglicko, Spojené kráľovstvo) je anglická moderátorka, porotkyňa talentových televíznych show, autorka, hudobná manažérka, podnikateľka, promotérka a žena heavy-metalového speváka Ozzyho Osbourna. Prvýkrát prišla do povedomia publika vďaka reality-šou "The Osbournes", ktorá sledovala život jej rodiny. Neskôr sa stala porotcom britskej a pôvodnej verzie súťaže The X Factor a americkej verzie súťaže America's Got Talent.
Po úspechu s "The Osbournes" a The X Factor začala moderovať vlastnú rebríčkovú show. Patrí k pätici moderátoriek každodennej televíznej šou The Talk.
Životopis.
Sharon Rachel Levyová sa narodila v Brixtone v Londýne. Je dcérou hudobníka Dona Ardena (narodený Harry Levy 1926-2007) a Hope Shaw (1916-1999). Má staršieho brata Richarda a nevlastnú sestru Dixie. Je manažérkou skupiny Black Sabbath, v ktorej je hlavným spevákom jej muž Ozzy Osbourne. Spoločne majú tri deti: Aimee, Kelly a Jacka.

</doc>
<doc id="587901" title="Hrabošík podzemný" url="https://sk.wikipedia.org/wiki?curid=587901">
Hrabošík podzemný

 
Hrabošík podzemný (iné názvy: hraboš podzemný, hrabáč podzemný; "Microtus subterraneus" syn. "Pitymys subterraneus") je hlodavec z čeľade chrčkovité. Obýva Európu a sever Turecka. Výskyt na Slovensku bol doložený na 75 % územia.
Podľa Medzinárodnej únie na ochranu prírody a prírodných zdrojov hrabošík podzemný patrí medzi najmenej ohrozené druhy, trend celkovej populácie je stabilný.
Rozšírenie na Slovensku.
Zo 429 mapovacích kvadrátov DFS sa celkovo vyskytol v 323 (75 % rozlohy Slovenska, do roku 1964 len v 75, 17,4 %) v nadmorských výškach 97 ( Tajba) – (Ďumbier).

</doc>
<doc id="588011" title="Krt obyčajný" url="https://sk.wikipedia.org/wiki?curid=588011">
Krt obyčajný

Krt obyčajný alebo krt podzemný ("Talpa europaea") je hmyzožravec z čeľade krtovité. Obýva západnú Palearktídu od Pyrenejí po rieky Ob a Irtyš. Výskyt na Slovensku bol doložený na 90,3 % územia. 
Podľa Medzinárodnej únie na ochranu prírody a prírodných zdrojov krt obyčajný patrí medzi najmenej ohrozené druhy, celková populácia je stabilná, maximálne zistené početnosti sú až 16 jedincov na hektár. V mnohých krajinách jeho areálu rozšírenia ho považujú za škodcu na trávnikoch a v poľnohospodárstve.
Rozšírenie na Slovensku.
Zo 429 mapovacích kvadrátov DFS sa celkovo vyskytla v 389 (90,3 % rozlohy Slovenska, do roku 1964 len v 86, 20 %) v nadmorských výškach 100 (Somotor) – (vo Vysokých Tatrách).
Opis.
Je to podzemný cicavec. Telo meria 12 – 17 cm, chvost 2 – 4 cm, ktorý pri cúvaní slúži ako hmatový ústroj. Hmotnosť sa pohybuje okolo 65 – 120 g. Samce sú menšie a vážia menej ako samice. 
Telo je valcovité, pokryté krátkou a hustou srsťou najčastejšie čiernej farby. Farba srsti môže byť aj bridlicovo sivá alebo zamatová. 
Krty majú nápadný rypák, ktorý je nasadený zoširoka na trup, nosné dierky sú na spodnej strane rypáka. Hmat a čuch majú uložené v rypáčiku.
Oči sú zakrpatené a uši nemajú ušnice. Na hrabanie mu slúžia silné a krátke končatiny, na ktorých má mohutné pazúry.
Spôsob života.
Krt žije na lúkach, poliach a v záhradách. Je dokonale prispôsobený životu pod zemou a zriedka vychádza na povrch.
Je to hmyzožravec. Živí sa najmä dážďovkami, larvami a inými malými živočíchmi.
Hmat, čuch a sluch sú preňho prvoradé zmysly. Pomocou hmatu sa orientuje v tmavých a rozvetvených chodbách. Sluch mu slúži na lokalizáciu potravy. 
Krty sú aj veľmi užitočné; rozrývaním pôdy ju prevzdušňujú a živia sa škodlivým hmyzom. Škodia však záhradám, lebo obhrýzajú korene rastlín.
Prednými končatinami si vyhrabávajú dlhé chodby. 
Mláďatá krta sú po narodení malé asi ako fazuľa a cicajú materské mlieko. Matka sa o ne stará niekoľko týždňov, potom sa o seba starajú samy.

</doc>
<doc id="588152" title="Daniel Ricciardo" url="https://sk.wikipedia.org/wiki?curid=588152">
Daniel Ricciardo

Daniel Ricciardo (* 1. júl 1989, Perth, Západná Austrália, Austrália) je austrálsky pilot Formuly 1, v súčasnosti jazdiaci za tím McLaren. V roku 2009 vyhral Britskú Formulu 3. Po tom, čo Mark Webber oznámil koniec svojej kariéry v F1, bolo potvrdené, že ho Ricciardo nahradí v tíme Red Bull Racing pre rok 2014. Vo svojej prvej sezóne s Red Bullom skončil v šampionáte na treťom mieste s tromi víťazstvami (Kanada, Maďarsko a Belgicko). Po vyše dvoch rokoch vyhral ďalšie preteky, Veľkú cenu Malajzie 2016. V roku 2016 druhý krát skončil v šampionáte na treťom mieste počas troch rokov v F1. Od roku 2019 Ricciardo pretekal pre tím Renault. Pre rok 2021 podpísal zmluvu s tímom McLaren.

</doc>
<doc id="588154" title="Jozef Kerák" url="https://sk.wikipedia.org/wiki?curid=588154">
Jozef Kerák

Jozef Kerák (* 22. december 1891, Veľké Rovné† 28. jún 1945, tamtiež) bol slovenský drotár a insitný umelec.
Jozef Kerák pochádzal z roľníckej rodiny, jeho otec Jozef (* 1857), pochádzal z obce Petrovice a priženil sa do Veľkého Rovného (1882), keď sa oženil s Annou Martinikovou. Celý život cestoval po Slovensku i zahraničí (Švajčiarsko, Nemecko) na tzv. „hauzírky“, t.j. chodenie drotárov z domu do domu, kde opravovali drôtovaním najmä keramické nádoby.
Tvorba.
Medzi jeho najznámejšie diela patria pletené drôtené diela Drotár a džarek (učeň drotára), Princezná, Tiger, Kohút, Jeleň, Papagáje a Krokodí. Jeho tvorba je vystavená najmä v rámci expozície Považského múzea na Budatínskom zámku.
Tvoril fantzijné plastiky z drôtu, kde sa prejavoval jeho svojbytný pohľad na rozprávkové bytosti a aj drotárov. Jeho zručnosť a poznanie materiálu mu umožňovali tvoriť priesvitné figúry, ktoré pripomínajú jemnú perokresbu v priestore.
Jozef Kerák bol najvýznamnejší predstaviteľ drotárstva v súdobom naivnom umení.
Rovňanskému drotárstvu sa venuje aj výstava v Múzeu Drotárie vo Veľkom Rovnom. Verejnosti je známy aj film "Ako divé husi" s drotárskou tematikou, ktorý vznikol na motívy knihy Andreja a Vladimíra Ferkovcov.

</doc>
<doc id="588304" title="Most Čadečka" url="https://sk.wikipedia.org/wiki?curid=588304">
Most Čadečka

Most Čadečka je diaľničný most na diaľnici D3, vybudovaný cez hlboké údolie potoka Čadečka na hranici obcí Čierne a Skalité v okrese Čadca. Most bol vybudovaný v rokoch 2013 – 2017 združením spoločností VÁHOSTAV – SK, Doprastav, Strabag a Metrostav, generálnym zhotoviteľom mosta bola spoločnosť Strabag, s.r.o. So svojou dĺžkou 690 m je najdlhším mostom a s výškou 64 m nad najnižším bodom údolia je druhým najvyšším mostom na stavebnom úseku Svrčinovec – Skalité a zároveň na Slovensku, hneď po moste Valy. Vzhľadom na nízke predpokladané intenzity je zatiaľ postavený len pre jeden jazdný pás s obojsmernou premávkou, po kapacitnom naplnení polprofilu sa plánuje dobudovať aj súbežný most pre druhý jazdný pás.
Opis.
Most je ako deväťpoľový most so spriahnutou, oceľovo-betónovou konštrukciou o rozpätí 53+59+81+4x87+75+64 m. Nosnú konštrukciu tvorí dvojica zváraných a navzájom poprepájaných oceľových nosníkov, na ktoré sa dodatočne vybetónovala železobetónová mostovka. Oceľová časť konštrukcie sa zvárala za oporami a na definitívnu pozíciu bola postupne vysunutá. Vzhľadom na to, že most sa nachádza v oblúku a v prechodnici (teda nemá konštantné smerové zakrivenie), vysúvalo sa spoza oboch opôr, väčšina konštrukcie bola vysunutá spoza západnej opory. Po dokončení hlavnej, oceľovej časti, bola zhotovená spriahajúca betónová doska, ktorá je z oceľovou časťou prepojená pomocou tzv. tŕňov.

</doc>
<doc id="588306" title="Shirley Basseyová" url="https://sk.wikipedia.org/wiki?curid=588306">
Shirley Basseyová

Shirley Bassey, DBE (; * 8. január 1937, Cardiff, Wales, Spojené kráľovstvo) je britská speváčka.
Svoju profesionálnu kariéru začala v roku 1953, kedy spievala vo varietnom predstavení "Memories of Jolson". Svoj prvý album nazvaný "Born to Sing the Blues" vydala v roku 1957 na značke "Philips Records", nasledovalo viac než tridsať ďalších albumov. Nahrala titulné piesne pre tri filmy o Jamesovi Bondovi, konkrétne "Goldfinger" (1964), "Diamanty sú večné" (1971) a "Moonraker" (1979). 
V januári 1959 sa stala prvou waleskou umeleckou osobnosťou so singlom na 1. mieste britskej Top 10.
V roku 1977 získala Brit Award ako najlepšia britská speváčka za posledných 25 rokov. Je tiež označovaná ako „jedna z najpopulárnejších britských speváčok druhej polovice 20. storočia“.
V roku 1999 získala Rad britského impéria.

</doc>
<doc id="588332" title="Christina Ricciová" url="https://sk.wikipedia.org/wiki?curid=588332">
Christina Ricciová

Christina Ricciová (* 12. február 1980, Santa Monica, Kalifornia, Spojené štáty) je americká herečka, ktorá sa do povedomia divákov dostala vďaka úlohe Wednesday, s večne morbídnym výrazom z filmu "Rodina Adamsovcov".
Životopis.
Ricciová sa narodila 12. februára 1980 v Santa Monice v Kalifornii, ako najmladšia zo štyroch detí modelky a právnika. Keď mala osem rokov, sa presťahovali do New Yorku, kde začala vystupovať v televíznych reklamách.
Kariéra.
V desiatich rokoch debutovala vo filme "Morské víly" (1990) v úlohe najmladšej dcéry Cher, vo filme sa objavila aj herečka Winona Ryder.
Po prvom vystúpení získala pozornosť filmových pracovníkov, vďaka čomu sa o rok neskôr objavila v morbídnej komédii "Rodina Adamsovcov", v úlohe Wednesday Adamsovej po boku hercov, ako Anjelica Hustonová, či Raúl Juliá.
V roku 1993, sa zúčastnila natáčania druhej časti úspešnej čiernej komédie "Rodina Adamsovcov 2" a o dva roky filmu "Casper" (1995), ktoré z nej urobili hviezdu detských filmových rolí. Hoci ju kritici nepovažovali za dobrú herečku, publikum malo opačný názor.
Z detských úloh postupne prešla na úlohy dospievajúcich dievčat, napríklad vo filme "Všetci moji muži" (1998) si zahrala šestnásťročnú Dudee, ktorá je skôr neviazaná tuláčka, ktorá toho o živote vie viac, než sa sluší. Kradne z cintorínov urny s popolom, býva u svojho nevlastného brata Billa a spí s každým chlapíkom, ktorého stretne. Za stvárnenie Dudee bola Ricciová nominovaná na cenu Zlatý glóbus.
V nie príliš úspešnom filme "200 Cigarettes" (1999), si zahrala spolu s Kate Hudson. V hororovom filme z 18. storočia "Ospalá diera", kde je pripisovaná séria vrážd bezhlavému jazdcovi, si Ricciová zahrala dcéru miestneho boháča po boku herca Johnny Deppa.
Spolu s herečkou Kim Basingerovou sa objavila v thrilleri "Dotyk zla" (2000), rovnaký rok si ešte zahrala mladú židovskú ženu, ktorá utiekla z Nemecka do Paríža počas druhej svetovej vojny vo filme "The Man Who Cried". Zahrala si aj v pár epizódach v seriálu "Ally McBealová".
V roku 2003 bola obsadená do filmu "Monštrum", kde sa objavila po boku Charlize Theronovej, ktorý opisoval život sériovej vrahyne Aileen Wuornosovej. Film bol nominovaný na Oscara.
Režisér Wes Craven ju v roku 2005 obsadil do filmu "Prekliatie" kde si zahrala hlavnú úlohu, film však veľmi nezaujal a bol označovaný, ako prepadák.
V roku 2006 sa predstavila vo filme "Penelope," kde si zahrala hlavnú hrdinku s rovnakým menom, ktorá je postihnutá kliatbou a namiesto nosa má prasací rypák. Vo filme sa predstavila po boku hercov, ako Catherine O'Hara, či Reese Witherspoonová. V rovnakom roku, sa objavila aj vo filme "V reťaziach" či "Krajina zatratených".
Po boku Liama Neesona sa objavila vo filme "Život po živote," z roku 2009, kde hrá mŕtvu Annu, ktorá sa so svojím milencom, ktorého stvárnil Justin Long zabije v aute.
Predstavila sa aj ako letuška v televíznom seriále "Pan Am" ako Maggie Ryanová, o rok neskôr (2012) stvárnila Clotilde de Marelleovú vo filme "Miláčik", kde očarila po boku herečky Umy Thurmanovej a herca Roberta Pattisona.
V roku 2014 stvárnila Lizzie Bordenovú z filmu "Lizzie Borden Took an Ax", ktorý sa odohráva v 18. storočí a Lizzie je jediná podozrivá z vraždy jej rodičov. V roku 2016 sa Ricciová objavila spoločne so Susan Sarandon a Sharon Stone vo filme "Monthers and Daughters". S Johnom Cusackom si zahrala v psychologickom thrilleri "Distorted," z roku 2018"." Film získal zmiešané recenzie, ale kritici súhlasili, že hereký výkon Ricciovej bol najväčším prínosom filmu.
Objavila sa v krátkomentážnom filme "Abracashues", po boku herečky Dianny Agron z roku 2020. V rovnakom roku sa objavila tiež vo filme "Percy", "Faraway Eyes" a "Desať vecí, ktoré musíme urobiť pred rozchodom".
Osobný život.
Vo voľnom čase rada číta a hlavne básne. Zo spevákov uznáva Marilyna Mansona. Od roku 2013 je vydatá za Jamesa Heerdegena, s ktorým má syna Freddieho, narodeného v roku 2014. 2. júla 2020 podala Ricciová žiadosť o rozvod po takmer siedmych rokoch manželstva. 
V minulosti prekonala anorexiu a trpela úzkosťami. Umelec Mark Ryden ju niekoľko krát maľoval vo svojich olejomaľbách a skiciach. 
Ricciová je hovorcom národnej organizácie pre znásilnenie, zneužívanie a incest (RAINN). 

</doc>
<doc id="588415" title="Milhouse Van Houten" url="https://sk.wikipedia.org/wiki?curid=588415">
Milhouse Van Houten

Milhouse Mussolini Van Houten, známy predovšetkým len ako Milhouse, je fiktívna postava z amerického animovaného seriálu Simpsonovci. Hlas mu prepožičala Pamela Hayden (v českom znení Pavel Tesař v prvých dvoch sériách Aleš Procházka).
Je to najlepší priateľ Barta Simpsona. Je zamilovaný do Bartovej sestry Lisy Simpsonovej.
Výzor.
Milhouse má červené okuliare a veľký nos. Nosí červené krátke nohavice a svetloružové tričko. Má modré vlasy.
Rodina.
Milhouse má otca Kirka Van Houtena, mamu Luann Van Houtenovú, strýka Norberta Van Houtena (v seriáli sa objavil len raz) a sesternicu Anniku Van Houtenovú, ktorá je z Holandska a má 18 rokov (taktiež sa v seriáli objavila len raz).
Aby Milhouse vyriesil problem Kirka, mozno Kirk vyriesi problem Milhousa.

</doc>
<doc id="588417" title="Sedmohlások obyčajný" url="https://sk.wikipedia.org/wiki?curid=588417">
Sedmohlások obyčajný

Sedmohlások obyčajný (iné názvy: sedmihlások hájový, sedmohlások hájový; lat. "Hippolais icterina") je druh vtáka z čeľade trsteniarikovité ("Acrocephalidae"). Obýva najmä svetlé lesy a parky, je rozšírený v Európe. Zimuje v Afrike, južne od rovníka. Na Slovensku hniezdi skoro na celom území, hniezdenie bolo dokázané alebo pravdepodobné na 79,30 % mapovacích kvadrátov. Podľa Medzinárodnej únie na ochranu prírody a prírodných zdrojov sedmohlások obyčajný patrí medzi najmenej ohrozené druhy, celková populácia je klesajúca, stavy v Európe v rokoch 19802013 mierne poklesli.
Výskyt a stav na Slovensku.
Odhadovaný počet hniezdiacich párov je 10 000 - 20 000. Veľkosť populácie i územie na ktorom sa vyskytuje sú "stabilné", maximálna zmena do 20%. Ekosozologický status v rokoch 1995, 1998 a 2001 žiadny. V roku 2014 "LC" - menej dotknutý. Európsky ochranársky status "SPEC4" - druhy, ktorých globálne populácie sú koncentrované v Európe a majú tam vhodný ochranársky status. Stupeň ohrozenia "S" - vyhovujúci ochranársky status. 
Ochrana.
Je zákonom chránený, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bonnského dohovoru (Príloha II) a Bernského dohovoru (Príloha II).
Hlas.
Spev sedmohláska je melodický, rýchly a hlasný. Do spevu vplieta imitácie hlasu iných druhov a opakované nosové "gié - gié - gié". Vábenie je trojslabičné "té-té-lüüit"

</doc>
<doc id="588469" title="Opadávanie" url="https://sk.wikipedia.org/wiki?curid=588469">
Opadávanie

Opadávanie je typ rútivého svahového pohybu, ktorý sa podieľa na pretváraní skalných stien. Uvolnené úlomky hornín rôznych veľkostí padajú pod účinkom tiaže a zotrvačnosťou sú často ďalej premiestňované rôznym spôsobom - saltáciou a kotúľaním. V prípade silnejšieho odvetrávania v určitých smeroch založených na puklinách vznikajú skalné ryhy. Medzi prehlbujúcimi sa skalnými ryhami vnikajú skalné rázsochy. V ústiach skalných rýh na úpätiach skalných stien sa ukladá materiál prenášaný opadávaním a vznikajú úsypiskové suťové kužele. Sklon ich pozdĺžneho profilu závislé od vlastností hornín, z ktorých odvetráva materiál. Napr. úsypiskové kužele, zložené z granitoidných hranáčov, dosahujú sklon 30-40 stupňov. Predlžujú sa transgresívne a regresívne. Ich regresívny rast dokladá prekladanie vrcholov kužeľov stále vyššie do skalných rýh. Tvar pozdĺžneho profilu úsypiskových kužeľov býva rôzny.

</doc>
<doc id="588599" title="Cena Grammy za najlepší vokálny popový album" url="https://sk.wikipedia.org/wiki?curid=588599">
Cena Grammy za najlepší vokálny popový album

Cena Grammy za najlepší vokálny popový album (angl. Grammy Award for Best Pop Vocal Album) je ocenenie udeľované na Grammy Awards hudobným umelcom za kvalitu popových albumov.
Ocenenie bolo prvýkrát udelené v roku 1968 na 10. ročníku Cien Grammy s názvom Najlepší súčasný album (Best Contemporary Album). Následne bola kategória prerušená až do roku 1995, kedy bola premenovaná na Najlepší popový album (Best Pop Album). V roku 2001 dostala kategória súčasný názov, Najlepší vokálny popový album (Best Pop Vocal Album). 

</doc>
<doc id="588668" title="Haec sancta" url="https://sk.wikipedia.org/wiki?curid=588668">
Haec sancta

Haec sancta („Táto svätá [synoda]“) je historicky zaužívaný názov dekrétu, ktorý vydal Kostnický koncil dňa 6. apríla 1415. Obsahuje stať, ktorá deklaruje nadradenosť všeobecného koncilu aj nad samotným pápežom. Badať v ňom vplyv myšlienok parížskeho teológa Jeana Gersona.
Tento dekrét i celá problematika, známa aj ako "otázka superiority" (pozri aj konciliarizmus), však ostáva v katolíckej cirkvi naďalej kontroverznou záležitosťou. Naráža totiž na náuku o pápežskom primáte (pozri aj Prvý vatikánsky koncil).
Text dekrétu.
Text dekrétu je v podstate súčasťou aktov 5. zasadnutia Kostnického koncilu, ktoré sa konalo 6. apríla 1415. „V mene svätej a nerozdielnej Trojice – Otca i Syna i Ducha Svätého. Amen.Táto svätá Kostnická synoda "(Haec sancta synodus Constantiensis)" – ktorá predstavuje všeobecný koncil, ktorý sa zišiel v Duchu Svätom na slávu všemohúceho Boha, aby ukončil súčasnú schizmu, zjednotil Božiu cirkev a zreformoval jej hlavu i údy – aby, s dobrým úmyslom, nestranne a rozhodne, dosiahla jednotu a obnovu Božej cirkvi, nariaďuje, stanovuje, uznáša sa a vyhlasuje nasledovné:Po prvé, že táto v Duchu Svätom právoplatne zhromaždená synoda, ktorá predstavuje všeobecný koncil a reprezentuje bojujúcu katolícku cirkev, má svoju plnú moc ("potestas") bezprostredne od Krista. Preto je každý, akéhokoľvek stavu a hodnosti, aj keby to mal byť pápež, povinný ju poslúchať: v záležitostiach týkajúcich sa viery, prekonania schizmy a reformy hlavy i údov tejto Božej cirkvi.Ďalej vyhlasuje, že každý, akéhokoľvek povolania, stavu a hodnosti, aj keby to mal byť pápež, kto sa v spomínaných záležitostiach tvrdohlavo odmieta podrobiť nariadeniam, ustanoveniam a predpisom tejto svätej synody alebo iného legitímne zhromaždeného koncilu, podlieha príslušnému trestu a musí byť potrestaný, okrem prípadu, keď by bolo nevyhnutné použiť iné vhodné opatrenia.“Text aktov 5. zasadnutia Kostnického koncilu ďalej plynule pokračuje reštrikčnými opatreniami voči protipápežovi Jánovi XXIII.
Interpretácie.
V dejinách cirkvi sa rozvinuli v podstate štyri interpretácie dekrétu "Haec sancta":

</doc>
<doc id="588684" title="Prázdniny (seriál)" url="https://sk.wikipedia.org/wiki?curid=588684">
Prázdniny (seriál)

Prázdniny je slovenský 
rodinný
komediálny televízny seriál z produkcie televízie JOJ, ktorý mal premiéru 18. januára 2017. 19. marca 2017 bola potvrdená druhá séria, ktorá mala premiéru 21. februára 2018. Hneď po výrobe druhej série začala JOJ pripravovať špeciálnu vianočnú časť. 27. marca 2018 bola potvrdená tretia séria. Tajný hosť v Inkognite 4. marca 2019 prezradil, že štvrtá séria sa začne nakrúcať v júni 2019. V júli 2020 bolo oznámené, že štvrtá séria bude pre seriál poslednou, bola naplánovaná na 11. septembra 2020, nakoniec sa na obrazovky dostala od 2. septembra 2020.

</doc>
<doc id="588725" title="Rozhlédni se, člověče" url="https://sk.wikipedia.org/wiki?curid=588725">
Rozhlédni se, člověče

Rozhlédni se, člověče () je dokumentárny cyklus Českej televízie, zoznamujúci s českými, moravskými a sliezskymi rozhľadňami. Autorom a režisérom cyklu je Bedřich Ludvík, spoluautorom Jan Nouza, popredný znalec rozhľadní v Česku. Cyklom sprevádzal Luděk Munzar, letecké zábery sa nakrúcali z vrtuľníka W-3A-Sokol.
Prvá klapka padla 25. mája 1998 a projekt bol dokončený 22. decembra toho istého roku. Prvý diel ČT odvysielala 5. januára 1999, posledný potom 18. mája. Dokument je prvou časťou série, venovanej prírodným zaujímavostiam Česka.

</doc>
<doc id="588922" title="Píla (závod)" url="https://sk.wikipedia.org/wiki?curid=588922">
Píla (závod)

Píla je závod, ktorý spracováva drevo z guľatiny na rezivo. Moderné závody často zahŕňajú aj ďalšie pridružené činnosti, napríklad spracovanie dreveného odpadu.
Jadrom závodu bývala v minulosti väčšinou rámová píla (gáter), oceľový rám s paralelne napnutými pílovými listami, ktorý kmitá vo zvislom smere. Ďalšou, modernejšou alternatívou je pásová píla, kde jeden kruhový pílový list píli guľatinu postupne.
Prvé záznamy o vodou poháňaných píl sa objavili na území Slovenska v 15. storočí. Prvá parná píla (gáter) na území dnešného Slovenska bola postavená po roku 1856 vo Veľkej Bytči.

</doc>
<doc id="588955" title="Mike Pence" url="https://sk.wikipedia.org/wiki?curid=588955">
Mike Pence

Michael Richard „Mike“ Pence (* 7. jún 1959, Columbus, Indiana, USA) je americký republikánsky politik a 48. viceprezident Spojených štátov. Medzi rokmi 2013 až 2017 pôsobil ako guvernér štátu Indiana a v rokoch 2001 až 2013 ju zastupoval vo Snemovni reprezentantov.
Kandidatúra na viceprezidenta.
Dňa 15. júla 2016 ho republikánsky prezidentský kandidát Donald Trump oznámil ako svojho spolukandidáta do funkcie viceprezidenta pre novembrové voľby. Ako dôvod Trumpovho výberu sa predpokladá Penceov skalný konzervativizmus (je o.i. dlhodobým priaznivcom Tea Party), ktorý by mohol Trumpovi pomôcť osloviť konzervatívnu časť voličov najmä z oblasti Stredozápadu.
Osobný život.
Narodil sa do rodiny pôvodom írskych katolíkov, mal päť súrodencov. V Indiane vyštudoval v roku 1986 právo a živil sa ako právnik aj ako moderátor rádia. Je ženatý, s manželkou Karen majú tri deti.

</doc>
<doc id="589096" title="Harry Potter a Prekliate dieťa (kniha)" url="https://sk.wikipedia.org/wiki?curid=589096">
Harry Potter a Prekliate dieťa (kniha)

Harry Potter a prekliate dieťa (v origináli ) je názov divadelnej hry britskej autorky J. K. Rowlingovej, ktorú napísala spolu so scenáristom Jackom Thornom a režisérom Johnom Tiffanym. Premiéru mala 30. júla 2016 v londýnskom Palace Theatre vo West Ende. Scenár bol tiež knižne vydaný, na Slovensku bol preklad vydaný 30. septembra 2016. Ide v podstate o ôsme pokračovanie série kníh o Harry Potterovi.
Samotná hra je rozdelená na dva diely, knižné vydanie vychádza v jednom zväzku.
Anotácia.
„Nikdy nebolo ľahké byť Harrym Potterom a teraz to nie je o nič ľahšie, keď je Harry prepracovaným zamestnancom Ministerstva kúziel, manžel a otec troch detí v školskom veku. Kým Harry bojuje s minulosťou, ktorá odmieta minulosťou zostať, jeho najmladší syn Albus je poznamenaný ťarchou jeho odkazu, ktorý vlastne nikdy nechcel. Keď minulosť a súčasnosť vytvoria hrozivú výbušnú zmes, otec, rovnako ako jeho syn spoznajú nepríjemnú pravdu: niekedy temnota prichádza z nečakaných miest.“
Dej a postavy.
Veľmi očakávaná hra vyvolala medzi priaznivcami tejto knižnej série mnohé špekulácie. Diskutovalo sa o zasadení deja vzhľadom na pôvodný príbeh. Špekulovalo sa o tzv. prequeli (tzn. že by dej predchádzal pôvodný príbeh), ide však o sequel (dej nadväzuje na predchádzajúci príbeh), ktorý sa bude odohrávať 19 rokov po skončení posledného dielu ("Harry Potter a Dary smrti").
Medzi hlavnými postavami bude nielen Harry Potter, ako zamestnanec Ministerstva mágie, Ron a Hermiona, ale aj Harryho tri deti, predovšetkým Albus Severus Potter. Ten sa vyskytuje už v epilógu siedmej knihy "Harry Potter a Dary smrti".
V hre vystupuje aj dcéra Rona a Hermiony, Rose. Ďalej napríklad aj Draco Malfoy a jeho syn Scorpius.
Zaujímavosti.
Hra bola ohlásená 26. júna 2016, osemnásť rokov po vydaní prvej knihy o Harrym Potterovi ("Harry Potter a kameň mudrcov").
Obsadenie.
U fanúšikov vyvolalo rozruch obsadenie herečky čiernej pleti Nomy Dumezweni v úlohe Hermiony Grangerovej.

</doc>
<doc id="589098" title="Ján Benčík" url="https://sk.wikipedia.org/wiki?curid=589098">
Ján Benčík

Ján Benčík (* 29. júl 1948, Bratislava) je slovenský občiansky aktivista, bloger a poslanec Národnej rady Slovenskej republiky.
Je takisto nositeľ ocenenia Biela vrana, ktoré každoročne udeľuje Aliancia Fair-play a VIA IURIS.
Životopis.
Pred rokom 1989 pracoval ako technik v Montážnom podniku spojov Bratislava. Po Nežnej revolúcii bol spoluzakladateľom VPN v Ružomberku a pracoval ako redaktor mestského periodika Ružomberský hlas. Neskôr pôsobil ako učiteľ na základnej škole a vedúci odbytu a marketingu v knižnom vydavateľstve.
Od roku 2012 sa na svojom blogu venuje monitorovaniu a odkrývaniu slovenských extrémistov, neonacistov, konšpirátorov, a tiež žoldnierov, ktorí bojujú v konflikte na východnej Ukrajine na strane proruských separatistov. Na túto tému napísal už vyše 60 blogov. „"Štyridsaťjeden rokov života som prežil v nechutnom totalitnom režime. Mám nechuť k tým, ktorí sa snažia zaviesť ďalšiu totalitu, ibaže tentoraz namiesto červenej hnedú"“.
Za jeho činnosť mu v roku 2016 vyjadril uznanie aj prezident SR Andrej Kiska. V roku 2017 získal Ján Benčík špeciálne ocenenie, ktoré mu udelila Nadácia otvorenej spoločnosti v 13. ročníku Novinárskej ceny 2016. Išlo o cenu otvorenej spoločnosti venovanú pamiatke Karola Ježíka. Rada súťaže mu udelila túto cenu za spoločenský prínos, vytrvalosť a odvahu. Členovia rady komentovali ocenenie slovami: „"Ján Benčík nie je obyčajný bloger, Ján Benčík je inštitúcia. Jeho blogy majú reálny dopad a prispievajú k celkovej zmene v spoločnosti. V tomto ročníku Novinárskej ceny sa objavilo veľké množstvo prác, ktoré výrazným spôsobom prispeli k otvorenejšej a tolerantnejšej spoločnosti. Prínos práce Jána Benčíka však v kontexte doby, v ktorej sa nachádzame, považujeme za mimoriadne dôležitý a hodný špeciálneho ocenenia"“.
Pôsobenie v politike.
V parlamentných voľbách vo februári 2020 kandidoval na 150. mieste kandidátky Za ľudí, získal 6 492 preferenčných hlasov a 9. miesto v strane.

</doc>
<doc id="589114" title="Knebworth Festival" url="https://sk.wikipedia.org/wiki?curid=589114">
Knebworth Festival

Knebworth Festival je rockový festival ktorý sa pod rôznymi názvami akcií koná v areáli Knebworth House v Knebworthe (Anglicko). Prvý koncert sa konal v roku 1974. Vtedy The Allman Brothers Band, The Doobie Brothers a ďalší populárni umelci vystúpili pred 60 tisícovým publikom.
Odvtedy sa na tomto podujatí vystriedali mnohé kapely a osobnosti ako napríklad: Pink Floyd, Lynyrd Skynyrd, The Rolling Stones, Genesis, Frank Zappa, Led Zeppelin, The Beach Boys, Elkie Brooks, Deep Purple, Queen, Status Quo, Paul McCartney, Eric Clapton, Elton John, Robert Plant, Dire Straits, Oasis, Robbie Williams, Europe, či Red Hot Chili Peppers.

</doc>
<doc id="589150" title="Anna Kendricková" url="https://sk.wikipedia.org/wiki?curid=589150">
Anna Kendricková

Anna Kendricková (* 9. august 1985, Portland, Maine, Spojené štáty) je americká herečka, ktorá sa preslávila rolou Jessicy v ságe Twillight.
Životopis.
Anna Kendrick sa narodila 9.augusta 1985 v Portlande v štáte Maine. 
Herectvo ju uchvátilo už v 10 rokoch. Z rodičmi presťahovala do New Yorku aby mohla chodiť na rôzne konkurzy do filmov.
Jej prvá úloha prišla v roku 1998 v muzikály v divadle na Broadwayi za ktorý získala tri nominácie. 
V roku 2003 prišiel jej prvý filmový debut s názvom za ktorý si tiež vyslúžila viaceré nominácie. Po štvorročnej pauze sa pred kamerami ukázala zase, a to v roku 2007 vo filme Rocket Science, kde sa jej rola volala Ginny a stvárnila ukecanú vysokoškoláčku. Anna bola sa svoj herecký výkon nominovaná na cenu  Independent Spirit v kategorií najlepšia herečka vo vedľajšej úlohe.
Koncom roku 2007 sa zúčastnila konkurzu na rolu Jessicy Stanleyovej z románu Twillight od Stephanie Meyerovej. Konkurzom prešla aj keď počas neho bola chorá. Rolu Jessicy si zahrala ešte tri krát v pokračovaní Twillight ságy. 
V roku 2009 jej prišla príležitosť si zahrať jej prvú hlavnú filmovú rolu. vo filme Up in the Air spolu s hercami ako Vera Farmiga či George Clooney. Anna bola za film nominovaná na najlepšiu herečku vo vedľajšej úlohe na cien Zlatý glóbus, BAFTA či Oscara.
V októbri 2010 navštívila Top Glamour Awards v Mexiku kde získala cenu pre najlepšiu medzinárodnú herečku.
V roku 2011 si zahrala po boku hercov ako Joseph Gordon Hewitt či Seth Rogen v dramatickej komédií 50/50.
V roku 2012 si zahrala rolu Rosie vo filmove What to Expect When You're Expecting a nahovorila sa aj na rolu Courtney v animovanom filme ParaNorman. Zahrala si aj hlavnú postavu v hudobnej komédií Pitch Perfect kde stvárnila rebelskú študentku menom Becca, absolventku vysokej školy, ktorá sa zapojí do hudobného zboru.
V roku 2013 naspievala aj pesničku Cups, a vydaná na YouTube bola 12. apríla 2013. 

</doc>
<doc id="589251" title="Austrálsky ovčiak" url="https://sk.wikipedia.org/wiki?curid=589251">
Austrálsky ovčiak

Austrálsky ovčiak je stredne veľké plemeno psa. Tento pes je veľmi podobný borderskej kólii.
História.
Tento pes bol vyšľachtený v Kalifornii z rôznych iných ovčiakov. Bol využívaný hlavne na pasenie oviec. Dnes je okrem toho využívaný aj ako záchranársky pes alebo spoločník. Potrebuje veľa pohybu. Začiatky tohto plemena sú pravdepodobne zo 16. – 17. storočia. Plemeno sa právoplatne uznalo (Európa) v roku 2007, pod číslo 342.
Povaha.
Je to veľmi priateľský, hravý a energický pes. Je vhodný k deťom. Veľmi rýchlo a rád sa učí rôzne povely a pokyny. Má silno vyvinutý obranný pud. K zvieratám a k ostatným ľuďom by sa mal správať dobre. Tento pes je vhodný pre život v exteriéri, ale dobre si zvykne aj na život v meste. Austrálski ovčiaci však tiahnu k separačným úzkostiam. Dĺžka života tohto psa je 13 – 15 rokov.

</doc>
<doc id="589395" title="Evanjelický kostol v Kameňanoch" url="https://sk.wikipedia.org/wiki?curid=589395">
Evanjelický kostol v Kameňanoch

Evanjelický kostol v Kameňanoch je pôvodne románsky kostol, ktorý bol vyhlásený za národnú kultúrnu pamiatku dňa 6. mája 1963. Ide o jednoloďovú stredovekú stavbu s výraznou apsidou. Objekt nesie prvky románskeho, gotického a barokového slohu s hodnotnými freskami v interiéri.
Dejiny.
Kostol evanjelickej a. v. Cirkvi v Kameňanoch je jednoloďový kostol s polkruhovou apsidou. Kameňany (hist. Kövi, Castrum Kowi), patria medzi najstaršie obce Gemera. Prvýkrát sa spomínajú v darovacej listine kráľa Bela IV., z roku 1243 kedy usadlosť daruje Ditrichovi a Filipovi Bebekovi. V obci vznikol kláštor františkánov, ktorého pozostatok je predmetný kostol. Pôvodné patrocínium Svätému Ladislavovi je doložené v roku 1688. Jeho románsky pôvod pripomína polkruhová apsida so zaslepeným východným oknom. Historik Václav Mencl vo svojej štúdii „Stredoveká architektúra na Slovensku” zaradil kameňanský kostol medzi románske kostoly neskorého obdobia. Pri kostole sa nachádza budova bývalej cirkevnej školy, ktorá svedčí o bývalej sláve a bohatstve Kamenian. V obci sa spomína aj kláštor františkánov, ktorý zanikol v 15. storočí.
Architektúra kostola.
Apsida, podstatne nižšia ako pôvodná loď je klenutá hladkou konchou zdobenou barokovým štukovým zrkadlom. Víťazný oblúk s lomenou archivoltou, tvorený opracovaným kameňom so soklom a jednoducho profilovanou rímsou. Loď bola pôvodne plochostropá, v renesancii zaklenutá valenou klenbou s lunetami. Keďže renesančná klenba je značne nižšia ako pôvodný drevený strop, záklenky pôvodných gotických okien sa dostali do krovu. Na povalu sa v 18. storočí dostali aj gotické fresky, ktoré pokrývali stenu nad víťazným oblúkom. V 19. storočí bol priestor svätyne obohatený klasicistickým oltárom s ústrednou olejomaľbou od Jozefa Czauczika. Organ z roku 1804 je dielom Františka Eduarda Pecníka.
Fresky v kameňanskom kostole.
Existencia nástenných malieb v kameňanskom kostole, bola známa predovšetkým vďaka zachovalým fragmentom stredovekej výzdoby čelnej steny lode nad víťazným oblúkom, ktoré sa dostali po zaklenutí lode v 18. storočí do povalového priestoru. O nich je všeobecne známe už od roku 1876, keď sa o nich zmienil I. Nagy v časopise „Torténelmi Lapok” (Historické noviny). V súčasnej dobe je stav fresiek v zlom stave a sú slabo čitateľné. Sú zachované len tri figúry anjelov v životnej veľkosti na pravej strane. Omietky a maľby si vyžadujú konzerváciu, aj keď proces ich degradácie je už v dnešnej dobe zastavený.
V roku 1958 poslucháči vysokej školy výtvarných umení v Bratislave pod vedením Prof. Karola Veselého vykonali overovaciu sondáž v rozsahu dvoch sond v presbytériu za oltárom a dvoch sond na južnej stene lode. V sondách v presbytériu odkryli časti dvoch figúr v nadživotnej veľkosti so zvyškami pastíglií a reliéfmi svätožiar. Prvá sonda na severnej zvislej stene lode odkrýva stredovekú freskovú ornamentálnu výzdobu a druhá na klenbe dokazuje jednoduchú ornamentiku barokového obdobia.
Milan Togner vo svojom výskume z roku 1977 na základe sond za oltárom označil maľbu za dielo nesúce črty lombardského maliarstva trecenta.
Vznik malieb sa po výskumoch a reštaurátorských prácach prebiehajúcich od roku 2011 a predbežných výskumoch Evy Szakálos datuje na začiatok 15. storočia. Autorstvo fresiek sa na základe výskumov tímu reštaurátorov Petra Koreňa, Juraja Gregoreka a Martina Vojtka aktuálne pripisuje sienskemu maliarovi.
Použitá technika „puncovania” na povrchu omietky s ornamentami je v rámci dnešného Slovenska ale aj územia historického Uhorska momentálne jediná známa.
V lodi kostola bola na severnej stene v rozšírenej sonde nájdená freska s témou Metercie a Panny Márie v mandorle maľovanej v duchu talianskej renesancie. Tieto nálezy sú predmetom skúmania.
Počas odkryvov bola nájdená románska sedília v pozadí s gotickou freskou s témou troch svätých biskupov a gotické pastofórium.

</doc>
<doc id="589635" title="Slnko v sieti 2017" url="https://sk.wikipedia.org/wiki?curid=589635">
Slnko v sieti 2017

7. ročník odovzdávania cien Slnko v sieti sa uskutočnil 7. apríla 2017 v budove Starej tržnice v Bratislave. O nomináciách, respektíve držiteľoch cien za rok 2016 rozhodovali v dvojkolovom hlasovaní členovia Slovenskej filmovej a televíznej akadémie (SFTA).
V aktuálnom ročníku sa súťažilo v 16 štatutárnych kategóriách, mimo súťaž bola udelená divácka cena, a to o najpopulárnejší film, prípadne dokument. Hlasovanie v neštatutárnej kategórii bolo zahájené formou online ankety, ktorá trvala od 10. do 31. marca. Traja z vyžrebovaných účastníkov obdržali, okrem iného, dva lístky na slávnostný ceremoniál. 
Termíny ani dĺžku hlasovania v jednotlivých kolách SFTA nezverejnila. Posledný termín pre prihlásenie diel a ich tvorivých výkonov do súťaže vypršal 31. januára, konečné nominácie vyhlásili 7. marca. Všetky nominované počiny uviedli počas výročnej bilančnej prehliadky "Týždeň slovenského filmu", ktorá sa konala v bratislavskom kine Lumière (bývalé Charlie centrum) v dňoch 3. až 9. apríla 2017. Deň pred jej zahájením odpremietali i retrospektívu z tvorby Rudolfa Urca, ktorý bol poctený cenou za celoživotné dielo.

</doc>
<doc id="590024" title="Greg Abbott" url="https://sk.wikipedia.org/wiki?curid=590024">
Greg Abbott

Greg Abbott, celým menom Gregory Wayne Abbott (* 13. november 1957, Wichita Falls, Texas) je texaský republikánsky právnik a politik, v rokoch 20022015 generálny prokurátor Texasu, od roku 2015 texaský guvernér. Predtým bol sudcom Najvyššieho súdu Texasu (19962001).
S manželkou Ceciliou Phalen Abbottovou, ktorú si vzal v San Antoniu v roku 1981, vychovávajú adoptívnu dcéru Audrey. Od roku 1984, kedy ho na popoludňajšom joggingu zavalil dub a prerazil mu chrbticu, je pripútaný na kolieskové kreslo. Pod vplyvom svojej manželky konvertoval po tejto nehode ku katolíckej viere. Je odporcom umelých potratov, ktoré chce zákonom zakázať bez výnimiek, sprísňovania kontroly zbraní i homosexuálnych manželstiev.

</doc>
<doc id="590228" title="Sparta Rotterdam" url="https://sk.wikipedia.org/wiki?curid=590228">
Sparta Rotterdam

Sparta Rotterdam je holandský futbalový klub z Rotterdamu v súčasnosti hrajúci v Eredivisie. Klub bol založený 1. apríla 1888 a je najstarším futbalovým klubom v Holandsku.
História.
1. apríla 1888 bol partiou študentov založený kriketový klub s názvom Sparta a neskôr, v júli toho roku, bol založený aj jeho futbalový oddiel. Prvý futbalový zápas odohral klub v roku 1890. Kriketový oddiel bol rozpustený o dva roky nato. 23. apríla 1893 postúpila Sparta do najvyššej holandskej futbalovej ligy, avšak o štyri roky neskôr zo súťaže odstúpila kvôli pochybným rozhodnutiam v jej zápasoch. Klub napriek tomu pokračoval v existencií a keď v roku 1899 predstavenstvo Sparty navštívilo zápas anglického klubu Sunderland, rozhodlo sa, že si ich farby (červeno-biely dres a čierne trenky) privlastní.
V roku 1905 Sparta zorganizovala prvý domáci zápas holandského futbalového mužstva. Zápas sa odohral proti Belgicku. Holanďania v tomto odvetnom zápase vyhrali 4–0 a zopakovali tak víťazstvo 4–1 spred dvoch týždňov z Antwerp.
Prvý domáci zápas na novom štadióne Het Kasteel odohrala Sparta 14. októbra 1916. V roku 1999 bol štadión renovovaný.
Klub hral na najvyššej úrovni nepretržite až do sezóny 2002/2003, kedy vypadol z Eredivisie. Medzi elitu sa vrátil v sezóne 2005/2006. Opätovne však zostúpil v roku 2010. Počas nasledujúcej sezóny v Eerste Divisie dokázal 20. augusta 2010, po výhre 12–1 nad Almere City, dorovnať rekord Ajaxu a Heraclesu Almelo v najvyššej výhre. Po šiestich rokoch v Eerste Divisie si v apríli 2016 Sparta zaistila postup do najvyššej súťaže po výhre 3–1 nad Jong Ajax.
Hráči.
Hosťovania

</doc>
<doc id="590536" title="Half" url="https://sk.wikipedia.org/wiki?curid=590536">
Half

Half je piaty štúdiový album slovenského artrockového speváka a skladateľa Ivana Csudaia z roku 1998. Album vyšiel v limitovanom náklade vďaka podpore Strediska pre švajčiarsko-slovenskú kultúrnu výmenu Pro Helvetia.
Album nepredstavuje štandardný formát CD; ide o CD-R prílohu k nadrozmernému bukletu kosoštvorcovo-elipsovitého tvaru. Na prednom obale je použitý Csudaiov obraz „Brechen – Trennen 3“ (1997). Vo vnútri bukletu sa nachádza jeho ďalších deväť výtvarných diel z rovnomenného cyklu "Half" (1997). Buklet obsahuje texty k skladbám (okrem 10).
Album bol uvedený v novembri 1998 ako súčasť multimediálnej vernisáže daného cyklu v šamorínskej At Home Gallery.
Autorstvo.
Hudba a texty: Ivan Csudai (1 – 13)

</doc>
<doc id="590594" title="Isla Fisherová" url="https://sk.wikipedia.org/wiki?curid=590594">
Isla Fisherová

Isla Lang Fisherová (* 3. február 1976, Mascat, Omán) je austrálska herečka, známa z filmov "Ako uloviť družičku" (2005) alebo "Veľký Gatsby" (2013). Od roku 2010 je vydatá za herca Sacha Baron Cohena a má s ním tri deti.
Životopis.
Narodila v arabskom meste Maskat. Jej rodičia sú škótskeho pôvodu a do Ománu sa presťahovali, pretože tam jej otec pracoval pre OSN. Má štyroch bratov a keď mala Isla sedem rokov, presťahovali sa do austrálskeho mesta Perth.
Kariéra.
Zhruba v jej deviatich rokoch sa prvý krát objavila v reklame jednej austrálskej televízie. Časom sa objavila v austrálskych seriáloch v menších rolách. V sedemnástich rokoch dostala prvú väčšiu rolu v televíznom seriáli "Domov v zálive", kde účinkovala tri roky. Následne študovala na umeleckej škole v Paríži s odborom mimika a komédia.
Po čase sa presťahovala do Londýna, kde sa objavovala v muzikáloch a pantomimických predstaveniach pre televíziu BBC.
V roku 2002 dostala ponuku zahrať si v komédií "Scooby-Doo", kde stvárnila postavu Mary Jane, kvôli ktorej mala počas celého natáčania blond parochňu. Vo filme sa tiež objavili herci ako Sarah Michelle Gellarová či Rowan Atkinson. Postupne dostávala viac ponúk z Hollywoodu, a tak sa objavila popri komikoch Owenovi Wilsonovi či Vince Vaughnaovi v komédií "Ako uloviť družičku" z roku 2005. Film Isle priniesol cenu MTV Movie Award v kategórií prelomový herecký výkon.
V roku 2007 sa na hereckom pľaci stretla s hercami ako sú Joseph Gordon-Levitt či Jeff Daniels vo filme "Ten, kto dáva bacha". Pôvodne sa mala objaviť aj vo filme "Simpsonovci". Venuje sa tiež dabingu a v roku 2010 dabovala postavičku v animovanej rozprávke "Horton".
V roku 2009 stvárnila v snímke "Spoveď nákupnej maniačky" absolventku vysokej školy Rebeccu Bloomwoodovú, ktorá pracuje ako redaktorka, závislá na nakupovaní. Napriek kritike jej postava vyniesla tretiu nomináciu na Teen Choice Awards. V roku 2013 sa objavila v trháku "Veľký Gatsby" s hercami ako Leonardo DiCaprio či Tobey Maguire, ako aj v trileri "Podfukári", kde si zahrala popri Morganovi Freemanovi. V druhej časti, ktorá sa natáčala v roku 2016, sa Isla kvôli tehotenstvu neobjavila.
Osobný život.
Od roku 2010 je vydatá za herca Sacha Baron Cohena, s ktorým má tri deti. Zoznámili sa v roku 2002 na párty v Austrálií a o dva roky sa zasnúbili. Kvôli svadbe so Sachom konvertovala na židovskú vieru. Jej herecké plány do budúcna nie sú známe.

</doc>
<doc id="590609" title="Chrome OS" url="https://sk.wikipedia.org/wiki?curid=590609">
Chrome OS

Google Chrome OS je v informatike názov operačného systému spoločnosti Google, ktorý je zameraný predovšetkým na prácu s webom. Jeho základnými komponentmi sú linuxové jadro a webový prehliadač Google Chrome. Cieľový segment trhu majú byť netbooky a podobné mobilné zariadenia. Predstavenie Chrome OS vrátane prvého netbooku s týmto systémom prebehlo 7. decembra 2010 v San Franciscu. Systém je podporovaný na procesoroch typu x86 a ARM a je to open-source (voľne dostupný zdrojový kód) softvér.
Google oznámil, že Chrome OS sa nebude stretávať s vírusmi, malware a pod., ale bude schopný užívateľa včas informovať o stránkach, kde je, bol alebo môže byť kontaminovaný obsah.
História.
Spoločnosť Google predstavila Chrome OS v júli 2009 ako operačný systém, ktorého všetky dáta (aplikácií i používateľov), budú umiestnené na cloude.
V novembri 2009 bol vytvorený open source projekt nazvaný Chromium OS, ku ktorému bol uvoľnený zdrojový kód. Bola tiež predvedená jeho skorá verzia, ktorá bola založená na princípe a dizajnu internetového prehliadača Google Chrome. Bootovanie trvalo iba sedem sekúnd.
Hardvér.
Laptopy bežiace na Chrome OS sú nazývané Chromebooky. Prvý z nich bol predstavený v decembri 2010 pod označením CR-48. Podobné zariadenie nasledovali až do mája 2011. O rok neskôr bolo v máji 2012 predstavené zariadenie od Samsungu nazvané Chromebox.
Na začiatku roka 2014 LG Electronics predstavila prvé zariadenie spadajúce do kategórie all-in-one zariadení pod názvom Chromebase. Tieto zariadenia majú v podstate rovnakú hardvérovú výbavu, ako vyššie spomínané Chromeboxy, monitor so zabudovaným fotoaparátom, mikrofón a reproduktory.
Chromebooky majú klávesnicu a touchpad riešený trochu inak, než je zvykom u bežných notebookov a PC. Chýba na nej nielen tlačidlo Win, ale nenachádzajú sa na nej ani klávesy Caps Lock, Home, End, Page Up a Page Down. Touchpad potom nerozlišuje nad tým, či klikáte na jeho ľavej či pravej strane - klik je skrátka len jeden. Funkciu druhého tlačidla a rad ďalších úloh nahrádzajú u Chromebookov gestá.
Užívateľské rozhranie.
V Google Chrome OS je užívateľské rozhranie veľmi jednoduché. Dole je priehľadná hlavná lišta - tzv. "Polička". Na nej sú umiestnené ikony aplikácií a webových stránok podobne ako v hlavnej lište pri Windows. Vľavo dole je menu aplikácií. Pre porovnanie je celá Polička niečo ako hlavný Štart menu vo Windows v kombinácii lištou záložiek v jednom, ale s iným usporiadaním.
V skorších verziách Chrome OS sa tiež objavovali tzv. "Panely", čo bola určitá obdoba miniaplikácií (widgets) a natívnymi aplikáciami.
Vzťah ku GNU a Linuxu.
Chrome OS je postavený na jadre Linuxu, obsahuje bežné GNU systémové utility, kompiluje sa s pomocou GCC, okenným systémom je postavený nad X Serverom, balíčky sú založené na Portage, použitý je upstart. Z hľadiska použitého systémového softvéru a knižníc sa Chrome OS príliš nelíši od linuxových distribúcií založených na Gentoo. Rozdiel od bežných distribúcií spočíva v skutočnosti, že sa užívateľ stretáva výhradne so softvérom od Googlu a je smerovaný k využívaniu jeho cloudových služieb. Možné negatívne dopady tohto posunu oproti bežným distribúciám kritizuje napríklad Richard Stallman. Pretože Chrome OS je závislý na internetových službách, Google postupne upravuje svoje online aplikácie tak, aby boli schopné prevádzky aj offline, ale v roku 2014 ešte s malými výsledkami.

</doc>
<doc id="590636" title="Ján Kellner (kňaz)" url="https://sk.wikipedia.org/wiki?curid=590636">
Ján Kellner (kňaz)

Ján Kellner (* 26. december 1912† 7. júl 1941) bol slovenský kňaz, misionár určený pre ZSSR, popravený počas stalinizmu v roku 1941.
Raný život a štúdium.
Ján Kellner sa narodil v Hradisku, Rakúsko-Uhorsko, dnes na Slovensku v roku 1912, v blízkosti mesta Levoča, kam sa jeho rodina neskôr v r. 1922 presťahovala. Tam začal navštevovať katolícku chlapčenskú základnú školu a o rok neskôr gymnázium, kde zmaturoval roku 1931. V tom istom roku odchádza do Ríma študovať na Kolégium Russicum. Po dvoch rokoch štúdia filozofie a štyroch rokoch štúdia teológie na Pápežskej gregoriánskej univerzite bol vysvätený za kňaza 25. decembra 1937. Nasledujúce dva roky pokračoval v štúdiu na Pápežskom východnom inštitúte a v roku 1939 začal pôsobiť v augustiniánskom kláštore v Prahe v ruskej/rusínskej katolíckej farnosti, s vyhliadkami na odchod do Ruska. Na začiatku druhej svetovej vojny, na žiadosť Gestapa a pod hrozbou násilnej deportácie, odchádza na Slovensko, kde krátku dobu pracoval v papierni v Ružomberku.
Odchod do Sovietskeho zväzu, väzenie a smrť.
V novembri 1940, Ján Kellner obdržal list od jezuitského predstaveného Wlodimira Ledóchowskeho adresovaný biskupovi Michalovi Buzalkovi o tom, že prechod Jána Kellnera do ZSSR je pripravený. Následne mu bol vydaný falošný pas na meno "Relovský'. Teodor Romža, neskorší biskup a mučeník, ho kvôli možným rizikám odrádzal od nelegálneho prechodu hraníc; napriek jeho radám, 6. decembra 1940, Ján Kellner prechádza cez hranice do ZSSR.
Napriek náboženskej povahe misie však Sovietsky zväz považoval katolíckych misionárov do ZSSR vzdelaných v Kolégiu Russicu za špiónov z Vatikánu. Ján Kellner bol zatknutý dňa 9. decembra 1940, krátko po prechode hraníc, keď ho štátnym orgánom nahlásil roľník, ktorého požiadal o pomoc. Jeho prvotný výsluch trval tri dni a tri noci (17.-19. decembra 1940). Podľa zápisu mal Ján Kellner vypovedať, že sa už dlhý čas pripravoval na svoju misiu do ZSSR a že plánoval "prekročiť hranicu v oblasti Sambora, potom tajne ísť do Ľvova a ďalej do Moskvy a získať prácu v nejakej továrni, a potom plánoval zúčastňovať sa stretnutí radikálnych ateistov a na nich vystupovať proti ateizmu." Robil by tak s úmyslom "hlásať učenie Krista medzi mladými ľuďmi, s cieľom podporovať zjednotenie cirkví." Následne bol prevezený do špeciálnej väznice NKVD v Kyjeve, kde bol podrobený celkovo trinástim výsluchom. Po tom, čo hitlerovské Nemecko 22. júna 1941 zaútočilo na Sovietsky zväz, Moskva nariadila preskúmať zoznamy väzňov za účelom identifikácie väzňov vhodných na likvidáciu. Dňa 7. júla 1941 bol Ján Kellner odsúdený na trest smrti ako "nepriateľ ľudu" a v ten istý deň bol aj popravený zastrelením.
Rozhodnutím prokuratúry Ukrajinskej SSR č. 1067/1989 z 16. júna 1989 bol prípad Jána Kellnera (arch. č. 64851) zahrnutý pod výnos Prezídia vrchného sovietu ZSSR z 16. januára 1989 o obetiach prenasledovania v 30., 40. a začiatku 50 rokov, čím bol Ján Kellner posmrtne rehabilitovaný.
Úcta.
Pamätná fotografia a životopis Jána Kellnera boli na pripomenutie a povzbudenie veriacim inštalované 1. júla 2007 v predsieni kostola v jeho rodnej obci Hradisko.

</doc>
<doc id="590779" title="Ábel Kráľ" url="https://sk.wikipedia.org/wiki?curid=590779">
Ábel Kráľ

Prof. PhDr. Ábel Kráľ, DrSc. (* 17. august 1932, Nová Baňa) je slovenský jazykovedec, vysokoškolský pedagóg a bývalý politik, po Nežnej revolúcii česko-slovenský poslanec Snemovne národov Federálneho zhromaždenia za HZDS, v 90. rokoch veľvyslanec Slovenskej republiky vo Švajčiarsku.
Životopis.
Vyštudoval odbor slovenský a ruský jazyk na Filozofickej fakulte Univerzity Komenského v Bratislave, kde až do roku 1989 pôsobil v Kabinete fonetiky, od roku 1971 ako riaditeľ. Zaoberal sa slovenskou ortoepiou a je autorom kodifikačnej monografie Pravidlá slovenskej výslovnosti. Viac ako 5 rokov pôsobil ako štipendiát renomovanej Alexander von Humboldt Stiftung a hosťujúci profesor na univerzitách v Kolíne nad Rýnom a Bonne. 
Po roku 1988 bol zamestnaný v Ústave kybernetiky Slovenskej akadémie vied, kde sa ako jediný pracovník s humanitným vzdelaním viedol Oddelenie analýzy a syntézy reči a neskôr bol riaditeľom Laboratorií umelej inteligencie.
Vo voľbách roku 1992 bol zvolený za HZDS do slovenskej časti Snemovne národov, kde pôsobil do zániku Česko-Slovenska v decembri 1992.
V rokoch 19931998 bol slovenským veľvyslancom vo Švajčiarsku. Potom sa vrátil k lingvistike, od roku 1998 bol vedúcim Katedry slovenského jazyka na Filozofickej fakulte Univerzity Komenského v Bratislave. Je členom ortoepickej komisie Jazykovedného ústavu Ľudovíta Štúra SAV. Publikoval množstvo odborných štúdií a monografií.

</doc>
<doc id="590814" title="Jennifer Love Hewittová" url="https://sk.wikipedia.org/wiki?curid=590814">
Jennifer Love Hewittová

Jennifer Love Hewittová (; * 21. február 1979, Waco, Texas, Spojené štáty) je americká herečka a speváčka, ktorá sa preslávila úlohou Melindy v seriáli "Stratené duše" z roku 2005.
Detstvo a mladosť.
Hewittová sa narodila 21. februára 1979 v malom mestečku Waco v Texase, rodičom Patricii Mae Hewittovej a Herbertovi Danielovi Hewittovi. Je z dvoch detí a po rozvode rodičov aj s bratom ich vychovávala mama. Už odmalička vystupovala v tanečnom tíme, čo jej umožnilo jej talent predviesť v Rusku aj Dánsku. V jej desiatich rokoch sa začala prvýkrát objavovať v televízií. Bolo to v reklamách na hračky a v detských televíznych show.
Kariéra.
Herectvo.
V roku 1993 stvárnila hlavnú úlohu v rodinnej komédii "Little Miss Millions". Ďalej sa objavila v niekoľkých filmoch a televíznych seriáloch. V rokoch 1995 až 1999 stvárnila jednu z hlavných úloh v televíznom seriáli "Veľká päťka". Za svoj herecký výkon v seriáli získala nominácie na Teen Choice Awards, Kid´s Choice Awards a cenu YoungStar. 
V roku 1997 stvárnila hlavnú úlohu vo filme "Viem, čo ste robili minulé leto", po boku začínajúcich hercov ako Freddie Prinze Jr., Sarah Michelle Gellar a Ryan Phillippe. Hewittová získala pozitívne recenzie od filmových kritikov a v časopise Entertainment Weekly bola označená ako "Scream Queen". O rok neskôr sa objavila v pokračovaní, s názvom "Viem, čo ste robili minulé leto 2". V rovnakom roku sa objavila aj v komédii "Už sa neviem dočkať". 
V roku 2000 stvárnila Audrey Hepburn v životopisnom filme "Príbeh Audrey Hepburnovej". Film získal zmiešané recenzie a rovnako tak bol prijatý aj jej herecký výkon. O rok neskôr stvárnila rolu Paige v komédii "Pred svadbou nie!" po boku Sigourney Weaver. V rovnakom roku si zahrala vo videoklipe Enriquea Iglesiasa, "Hero". Po boku Jackieho Chana si zahrala v akčnom filme "Tuxedo", z roku 2002. V rovnakom roku začala aj s dabingom. V roku 2004 si zahrala v komédii "Garfield" a v roku 2006 si zahrala v druhom pokračovaní. 
V roku 2005 prijala hlavnú postavu Melindy Gordonovej v mysterióznom televíznom seriáli "Stratené duše". Túto rolu stvárnila až do roku 2010 a tiež produkovala a režírovala tri epizódy seriálu. Za svoj herecký výkon získala niekoľko nominácii a získala dve ocenenia Saturn Awards, v rokoch 2006 a 2007. 
Stvárnila hlavnú úlohu vo filme "Hriešny zoznam" z roku 2010, na ktorá neskôr nadväzoval televízny seriál, ktorý mal premiéru v roku 2012. Jej herecký bol pozitívne prijatý a za filmové prevedenie, získala svoju prvú nomináciu na Zlatý glóbus. V rokoch 2014 a 2015 stvárnila v desiatej sérii televízneho seriálu "Myšlienky vraha", kde sa predstavila ako agentka, ktorá bude novou súčasťou oddelenia BAU. Na konci desiatej série opustila natáčanie, kvôli tehotenstvu. 
V roku 2018 prijala rolu Maddie Buckley, v televíznom seriály "9-1-1". 
Hudba.
Hewittová nahrala niekoľko singlov a vydala štyri albumy. Hudbe sa venuje od roku 1992. Jej singel "How Do I Deal" z roku 1999 sa v americkej hitparáde vyšplhal na 59. miesto v rebríčku HOT 100 a 36. miesto v MAINSTREAME. Nahrala tiež cover verziu piesne "I Will Survive" od Glorie Gaynor. Neskôr nahrala niekoľko úspešných albumov a od roku 2004 bola v hudobnom priemysle neaktívna. V roku 2013 nahrala cover verziu "I´am Woman", na podporu druhej série televízneho seriálu "Hriešny zoznam". K piesni nakrútila tiež videoklip, ktorý sa dostal do prvej desiatky v rebríčku hudobných videí iTunes. 
Spisovateľstvo.
V novembri 2009 vytvorila niekoľko komiksov, ktoré nakreslila do päťdielneho zborníka "Music Box Jennifer Love Hewitt". V roku 2010 napísala knihu s názvom "The Day I Shot Amor", kde Hewittová opisuje svoje skúsenosti s láskou a randením. 
Osobný život.
Verejný obraz.
Hewittová je považovaná za sexsymbol od 90. rokov. Niekoľko krát sa objavila v rebríčkoch najkrajších žien na svete, kde obsadila vždy vyššie priečky. 
Vzťahy.
Chodila s niekoľkými významnými osobnosťami, ako napríklad Carson Daly, Patrick Wilson, Will Friedl či Joey Lawrence. V roku 2005 chodila s Roddom McCallom, kolegom z televízneho seriálu "Stratené duše", s ktorým sa aj zasnúbila. Zásnuby boli v roku 2008 zrušené. Jej druhým partnerom a herecký kolegom zo seriálu bol Jamie Kennedy, s ktorým chodila v rokoch 2009 až 2010.
V novembri 2013 sa vydala za herca Briana Hallisaya, s ktorým má dve deti. Dcéru Autumn James (* 2013) a syna Atticusa Jamesa (* 2015).
Prenasledovanie.
V roku 2002 bola prenasledovaná Dianou Napolis, ktorá sa jej vyhrážala smrťou. Neskôr bola Napolis obvinená zo šiestich trestných činov a má zákaz približovania sa k Hewittovej. 

</doc>
<doc id="590907" title="BK Inter Bratislava" url="https://sk.wikipedia.org/wiki?curid=590907">
BK Inter Bratislava

BK Inter Bratislava je slovenský profesionálny basketbalový klub, ktorý bol založený v roku 1963. Domáce zápasy hrá v Hant Arene.
História.
Do prvej česko-slovenskej ligy postúpil Inter prvý krát v roku 1970. Ale v sezóne sa umiestnil na poslednom mieste a zostúpil. V zápätí sa po roku znova vrátil do prvej ligy. V sezóne 1973/1974 klub naposledy v svojej histórii zostúpil do nižšej ligy.
V sezóne 1978/79 sa Inter tešil z prvého víťazstva v česko-slovenskej lige. Pre tím ho vybojovali hráči ako Stanislav Kropilák, Vladimír Padrta, Peter Rajniak, Pavol Bojanovský a Justin Sedlák. O rok neskôr si Inter vybojoval ďalší titul. Pod vedením trénera Reháka vybojoval v česko-slovenskej lige ešte dva tituly, v sezónach 1982/83 a 1984/85. V poslednom ročníku česko-slovenskej ligy sa klub umiestnil na 5. mieste.
V prvej sezóne slovenskej ligy sa tím umiestnil na 4. mieste. V nasledujúcej sezóne sa už Inter radoval z prvého titulu a tiež prvýkrát vyhral slovenský pohár. 
Zatiaľ posledný titul vyhral v sezóne 2013/14, a momentálne je úradujúcim obhajcom slovenského pohára.

</doc>
<doc id="590910" title="BK Patrioti Levice" url="https://sk.wikipedia.org/wiki?curid=590910">
BK Patrioti Levice

BK Patrioti Levice je slovenský profesionálny mužský basketbalový klub, ktorý bol založený v roku 1941 v Leviciach. Klub pôsobí súvisle od sezóny 1996/97 v najvyššej slovenskej basketbalovej lige a zároveň piatou sezónou aj v medzinárodnej súťaži Alpe Adria Cup. Domáce zápasy hrá v Športovej hale Levice, ktorá má kapacitu 2 250 divákov. Jedným z jeho odchovancov je aj Richard Petruška, ktorý ako prvý Slovák účinkoval v National Basketball Association a s tímom Houston Rockets získal v sezóne 1993/94 majstrovský titul.
História.
Prvé zmienky o klube pochádzajú z 50. rokov, keď v Leviciach vznikol basketbalový oddiel "TJ Tatran". Počas česko-slovenskej éry sa klub pohyboval v nižších súťažiach a nepodarilo sa mu postúpiť do prvej česko-slovenskej ligy. V tomto období pôsobil len na amatérskej báze.
Prvýkrát sa dostal do prvej ligy po sezóne 1995/96, keď dokázal vyhrať druhú ligu. Po tomto úspechu sa klub preorientoval z amatérskej úrovne na profesionálnu. Prvý úspech dosiahol v sezóne 2000/01, keď Levice obsadili v slovenskej extralige 3. miesto. Vo súboji o bronz porazili BK Inter Bratislava 2 : 1 na zápasy. Sezóna 2010/11 bola najúspešnejšia v histórii basketbalu v Leviciach. Klub, ktorý sa rok predtým zachraňoval v extralige až v májovej baráži, dostal nový impulz príchodom generálneho manažéra Ľuboša Pohánku, manažéra Ladislava Garaja a pod vedením prezidenta klubu Miroslava Gaža obsadil v základnej časti súťaže 3. miesto. Levičania dokázali v 1. kole play-off odvrátiť vedenie Handlovej 2 : 0 v sérii. V semifinále extraligy zdolali Levičania BK AC LB Spišská Nová Ves 3 : 1 na zápasy a postúpili prvýkrát v histórii do finále, v ktorom zvíťazili nad MBK SPU Nitra na zápasy. V sezónach 2011/12 a 2012/13 pôsobil tím aj v českej najvyššej basketbalovej súťaži Mattoni NBL a v obidvoch sezónach sa dostal do štvrťfinále play-off.
Po finančných problémoch generálneho sponzora klubu prišlo v sezóne 2013/14 a 2014/15 k zmene majiteľov a obdobiu konsolidácie klubu. Významným krokom bolo angažovanie slovinského trénera Tea Hojča, ktorý v klube pôsobí od sezóny 2015/16. V sezónach 2015/16 a 2016/17 sa klub pohyboval vo vrchnej polovici tabuľky SBL a v playoff vypadol v oboch ročníkoch vo štvrťfinálovej fáze. V sezóne 2017/18 skončil klub po základnej časti na 2. mieste, čo vytvorilo dobrú pozíciu pred playoff. Vo štvrťfinále zdolal tím MBK Karlovka 3 : 0 na zápasy. V semifinálovej sérii oplatili Patrioti vyradenie z playoff v predchádzajúcom ročníku a tím MBK Rieker Komárno vyradili výsledkom 4 : 1 ma zápasy a postúpili druhý krát v histórii klubu do finále SBL. Vo finále proti tímu KB Košice mali výhodu domáceho prostredia. O túto výhodu však prišli v prvom zápase ktorý doma prehrali 80:81. Bola to však ich posledná prehra v sezóne a sériou štyroch víťazstiev v rade vybojovali titul Majstra Slovenska pre sezónu 2017/18. V sezóne 2018/19, ako obhajcovia titulu, Levice obsadili v základnej časti SBL 2. miesto. V playoff vypadli v semifinále a v sezóne 2018/19 obsadili konečné 3. miesto. Významným úspechom klubu však bolo historicky prvé víťazstvo v Slovenskom pohári, ktoré dosiahli po výsledku 78:75 nad BK Inter Bratislava. 
Po sezóne 2018/19 sa vedenie klubu rozhodlo pre upravenie filozofie smerovania klubu a jeho cieľom je dať priestor na rozvoj viacerým mladým slovenským hráčom a trénerom. Prvým krokom bolo podpísanie zmluvy s novým hlavným trénerom, ktorým sa stal v minulosti hlavný tréner BK Iskra Svit a asistent trénera Slovenskej reprezentácie mužov, Michal Madzin.
Súčasný káder.
Súpiska mužstva k 22.10.2019

</doc>
<doc id="591031" title="Jordana Brewsterová" url="https://sk.wikipedia.org/wiki?curid=591031">
Jordana Brewsterová

Jordana Brewsterová (* 26. apríl 1980, Panama City, Panama) je americká herečka a modelka známa z filmu "Rýchlo a zbesilo" kde stvárnila postavu Miu Toretto.
Životopis.
Je dcérou brazílskej modelky a amerického investičného bankára. Má sestru Isabelu. Keď mala dva mesiace, jej rodina sa presťahovala do Londýna, kde žila do jej šiestich rokov. Neskôr sa presťahovali do Ria de Janeira, kde sa aj so sestrou naučili plynule po portugalsky. V jej desiatich rokoch sa znovu sťahovali, tentokrát do Spojených štátov, konkrétne na Manhattan, kde navštevovala dievčenskú katolícku školu, neskôr prešla na súkromnú školu v New Yorku.
Kariéra.
Ako násťročná sa začala objavovať v seriáloch ako "All My Children." Po pár menších rolách, prišiel zlom v roku 1998 v sci-fi trileri "Fakulta", kde stvárnila rolu študentky Delillah Proffiovej, spolu s jej hereckými kolegami ako Elijah Wood či Salma Hayek. Film režíroval Robert Rodriguez.
V roku 2001 prešla konkurzom na rolu Mii Toretto vo filme, "Rýchlo a zbesilo". Tento film ju doslova katapultoval medzi hollywoodsku elitu. Po jej boku sa objavili herci ako Vin Diesel, Michelle Rodriguez či Paul Walker. Počas začiatkov natáčania Brewsterová ešte nemala vodičský preukaz, ktorý si počas natáčania urobila. Brewsterová stvárnila rolu Mii Toretto šesť krát. 
V roku 2004 stvárnila vedľajšiu postavu vo filme "Agentky D.E.B.S." kde stvárnila lesbu. Jej herecká rola bola kvôli jej filmovému vzťahu s hereckou kolegyňou Sarou Foster veľmi kritizovaný. V roku 2006 si zahrala hlavnú úlohu vo filme "Texaský masaker motorovou pílou". Za svoj herecký výkon bola Brewsterová nominovaná na ocenenie Teen Choice Awards 2007, v kategóriách Choice Movie: Horror - Thriller a Choice Movie: Scream. 
V roku 2012 sa objavila na natáčaní seriálu "Dallas" s hercami ako Patrick Duffy, ktorý bol v roku 2014 ukončený. Objavila sa aj v televíznom seriály "American Crime Story", ktorý sa začal natáčať v roku 2016 a v roku 2017 stvárnila jednu z hlavných úloh seriálu "Lethal Weapon". Počas rokov, si zahrala ešte v pár filmoch ale žiadny jej nepriniesol slávu ako "Rýchlo a zbesilo".
Osobný život.
V roku 2006 sa počas natáčania hororu "Texaský masaker motorovou pílou: Počiatok" spoznala s producentom Andrewom Formom, s ktorým má dve deti. Svadbu mali v roku 2007 na Bahamách. Ich manželstvo sa skončilo rozvodom v roku 2020. 
V júni 2016 sa objavila vo videu na počesť obetí streľby v nočnom klube v Orlande, kde spoločne s ďalšími osobnosťami hovorí životný príbeh obetí. 

</doc>
<doc id="591117" title="Mena Suvariová" url="https://sk.wikipedia.org/wiki?curid=591117">
Mena Suvariová

Mena Alexandra Suvariová (* 13. február 1979, Newport, Rhode Island, Spojené štáty) je americká modelka, módna návrhárka, herečka, známa z filmov ako "Americká krása" (1999), "Prci, prci, prcičky" (1999) či "Zombies: Deň-D prichádza" (2008).
Detstvo.
Je dcérou zdravotnej sestry grécko-amerického pôvodu a psychiatra estónskeho pôvodu a má troch starších bratov. Počas štúdia na strednej škole balansovala medzi modelingom a učením, ale nakoniec školu úspešne dokončila a presťahovala sa s rodičmi do Los Angeles.
Kariéra.
Ako dvanásť ročná sa dostala do jednej modelingovej agentúry, kde však zaklamala o svojom veku (povedala, že má trinásť) čo jej pomohlo podpísať zmluvu na päť rokov. Vďaka modelingu, dostala svoje prvé menšie role v seriáloch ako príklad "Chicago Hope", kde stvárnila dospievajúce dievča, ktoré trpela vírusom HIV.
Rok 1999 bol pre Menu úspešný. Stvárnila Heather, blonďatú násťročnú dievčinu z filmu "Prci, prci, prcičky". Objavila sa v troch pokračovaniach, posledné v roku 2012. Ďalej sme ju mohli vidieť v Oscarovej dráme "Americká krása" kde sa predstavila ako zvodná Angela, kde mala možnosť ukázať jej všestranné herecké schopnosti. Bola nominovaná na cenu BAFTA o najlepšiu herečku vo vedľajšej úlohe.
V roku 2002 sa objavila v dráme "Sonny" spolu s hercom Jamesom Francom, ktorý režíroval Nicolas Cage. V rovnakom roku, si tiež zahrala menšiu roličku vo filme "Spun" kde bola najlepšou kamarátkou Brittany Murphy, film však nemal moc dobré ohlasy. O dva roky stvárnila mladú susedku Charlotte, do ktorej sa zahľadí Colin Firth, vo filme "Trauma".
Kvôli filmu "The Garden of Eden" od spisovateľa Ernesta Hemingwaya si oholila hlavu.
Počas pár menších úloh, sa objavila v dráme "Zombies: Deň-D prichádza", kde stvárnila vedúcu oddelenia. V roku 2011 stvárnila Elizabeth Short, tzv. Black Dáliu, ktorá sa v skutočnosti stala obeťou vraždy. Jej telo bolo oddelené na dve časti. Postavu si zahrala v dvoch častiach seriálu "American Horror Story". 
Mena sa venuje skôr menším rolám vo filme, väčšinou sa jedná o televízne filmy.
Móda.
Je modelkou, reklamnou tvárou Lancôme Paris Adaptîve, objavila sa na niekoľkých titulkách časopisov ako príklad Vogue a iné. Pracuje tiež ako modelka či módna návrhárka.
Osobný život.
Dňa 18. marca 2000 sa vydala za vtedy tridsaťosemročného kameramana, Romana Brinkmanna. O päť rokov, však podali žiadosť o rozvod, pre rozdielne názory vo vzťahu. Od roku 2010 do roku 2012 bola vydatá za Simonea Sisteta. Od roku 2018 je jej manželom Michael Hope. V októbri 2020 oznámili, že spolu čakajú svoje prvé dieťa, ktoré by sa malo narodiť v roku 2021. 
Je zapojená do tém o ženskej rovnoprávnosti, zúčastňuje sa charitatívnych akcií proti rakovine krčka maternice. Od roku 2017 sa Suvariová z etických dôvodov stala vegánkou a používa výrobky šetrné k životnému prostrediu.

</doc>
<doc id="591220" title="Matej Cifra" url="https://sk.wikipedia.org/wiki?curid=591220">
Matej Cifra

Sajfa (vlastným menom Mgr. Matej Cifra; * 10. júl 1979, Bratislava) je slovenský moderátor, youtuber a bývalý učiteľ slovenského a anglického jazyka.
Životopis.
Vyštudoval Filozofickú fakultu Univerzity Komenského v Bratislave, odbor učiteľ v kombinácií angličtinaslovenčina a ako učiteľ pôsobil päť rokov na gymnáziu v Bratislave. V roku 2000 začal Sajfa pracovať pre rádio B1, z ktorého sa neskôr presunul do Fun Rádia, kde pôsobí trvalo a donedávna uvádzal "Rannú šou" s Adelou Vinczeovou. Dnes ho počuť najmä v poobednom vysielacom čase.
Popri rádiu sa v roku 2004 začal vyskytovať aj na obrazovke. Všimla si ho moderátorka Oľga Záblacká, ktorá mu pomohla so začiatkami v kariére. Prvýkrát sa v úlohe televízneho moderátora objavil v nočnej šou "VyVolení". S herečkou Michaelou Majerníkovou moderoval "Hviezdy na ľade". V tom istom roku si vyskúšal prácu v relácii "Hudobná horúčka". S vlastným programom "Webmaster" sa uchytil na TV JOJ, kde zaznamenal divácky úspech aj vďaka excentrickým hosťom.
10. septembra 2016 sa oženil s redaktorkou, moderátorkou a modelkou Veronikou Ostrihoňovou, bývajú spolu v rezidencií bytov v Horskom parku v Bratislave.
S Adelou Vinczeovou napísali knihu zo zákulisia rádia "Veci, o ktorých viete pomerne málo".
Moderátor podporuje aj charitatívne projekty Úsmev ako dar či projekt Hodina deťom, pre ktorý mlčal tri dni. Vo voľnom čase rád športuje, najradšej behá.
V roku 2015 začal na YouTube vytvárať talkshow s názvom LevelLama (lvlLama), do ktorej si vždy pozve známu osobnosť / skupinu ľudí, a pritom ako sa s nimi rozpráva, hrá s nimi rôzne hry. Jeho talkshow nájdete taktiež na jeho YouTube kanále.
V novembri 2016 vyšiel jeho historicky prvý vlog, a to z New Yorku. Odvtedy sa vlogom pravidelne venuje, a tvorí ich dodnes. V júli 2017 jeho kanál na YouTube prekročil 100-tisíc odberateľov, a počet odberateľov neustále rastie.
Má jedno dieťa.

</doc>
<doc id="591310" title="Al Jarreau" url="https://sk.wikipedia.org/wiki?curid=591310">
Al Jarreau

Alwin Lopez „Al“ Jarreau (* 12. marec 1940, Milwaukee, USA† 12. február 2017, Los Angeles, USA) bol americký džezový spevák.
Narodil sa ako piaty zo šiestich súrodencov do hudobnej rodiny (otec spieval a matka hrala na klavír v kostole). Svoj prvý album nazvaný "We Got By" vydal v roku 1975. Neskôr vydal rad ďalších albumov. Bol tiež jedným zo spevákov piesne „We Are the World“ (1985). Počas svojej kariéry spolupracoval s mnohými hudobníkmi, medzi ktorých patrili napríklad Dean Parks, Christian McBride, Quincy Jones, Larry Goldings a Chick Corea. Bol držiteľom siedmich cien Grammy.

</doc>
<doc id="591348" title="Unio" url="https://sk.wikipedia.org/wiki?curid=591348">
Unio

Unio, po slovensky korýtko (zastarano: škľabka, mušľa, veľavrub) je rod sladkovodných lastúrnikov z ktorého sú na území Slovenska pôvodné tri druhy: korýtko riečne ("Unio crassus"), korýtko rybničné ("Unio tumidus)" a korýtko maliarske ("Unio pictorum"). Korýtka si ľudia často zamieňajú so škľabkami (Anodontinae), ktoré sú však vzrastom väčšie, majú tenkostenné lastúry bez "vnútorných zubov".
Morfológia.
Korýtka sú lastúrniky, to znamená, že ich mäkké telo zložené najmä z nohy, ktorou sa pohybujú po substráte a dvoch párov žiabier, ktoré slúžia na dýchanie, filtráciu potravy a čiastočne aj vývin vajíčok u samičiek je chránené pevnou vápenatou schránkou tvorenou dvomi lastúrami spojenými vo vrcholovej časti pružným väzom nazývaným ligament. Korýtka nemajú hlavu a potravu po odfiltrovaní v žiabrach príjmajú redukovaným ústnym otvorom, ktorý nie je vybavený struhákom – radulou. Na príjmanie rsp. vylučovanie vody slúžia korýtkam vysúvateľné trubice/sifóny, pričom pri pozornejšom pohľade si môžeme všimnúť, že jedna z trubíc/sifónov je zakončená akýmisi chĺpkami, ktoré slúžia na odfiltrovanie hrubších nečistôt z vody, pri čerpaní vody do žiabier, vylučovacia trubica takéto chĺpky nemá.
Rozlišovacím znakom medzi jednotlivými druhmi našich korýtok je okrem tvaru schránok/lastúr aj tvar a veľkosť vnútroschránkových zubov a líšt, túto jednoznačnú metódu rozlíšenia jednotlivých druhov však môžeme uplatniť len pri lastúrach po uhynutých jedincoch, po odumretí mŕtveho tkaniva. Pri rozlišovaní živých jedincov v prírode si stačí zapamätať, že korýtka maliarske majú jazykovito pretiahnuté schránky/lastúry, korýtka riečne majú obličkovité lastúry/schránky a korýtka rybničné majú v spodnej časti vyduté a zaoblené schránky, teda nie približne rovné ako korýtka maliarske, či riečne. Príbuzné druhy z podčeľade škľabky ("Anodontinae") vnútorné zuby a lišty na tenkostenných lastúrach nemajú. 
Životný cyklus.
Životný cyklus korýtok je jedinečný a zložitý. Samčie jedince uvoľňujú do vody spermie, ktoré samičky prostredníctvom prijímacieho sifónu nasajú do žiabier v ktorých už majú nakladených cca 70 000 vajíčok. Po oplodnení ostávajú vajíčka v žiabrach samičky ešte približne tri týždne pokiaľ sa z nich nevyvinie juvenilné/mladé štádium korýtka nazývané glochídium, ktoré samička zo žiabier vylučuje do vonkajšieho prostredia, kde sa glochídiá snažia prichytiť pomocou háčikov na žiabrach rýb. V prípade, že sa im to podarí, tak približne mesiac parazitujú na telesných tekutinách ryby až dokončia svoj vývoj a uvoľňujú sa do vonkajšieho prostredia, kde sa snažia zahrabať do piesčitého, či bahnitého substrátu, v tomto štádiu sú približne veľké. V dospelosti dorastajú korýtka riečne a rybničné väčšinou do 6 – , korýtka maliarske cca 10 – , treba však pamätať, že mnoho jedincov je aj v dospelosti menších. Korýtka riečne sa dožívajú na území Slovenska 8 – 15 rokov, korýtka maliarske a korýtka rybničné 6 – 10 rokov.
Ekológia.
Korýtko riečne ("Unio crassus") je náročné na kvalitu vody čo limituje jeho rozšírenie len na neznečistené vodné toky od nížin po podhorské oblasti. Vyskytuje sa tak v riekach ako menších potokoch najmä v piesčitom, štrkovitom a bahnitom substráte pri brehu. Uprednostňuje čiastočne zatienené stanovištia. Korýtko riečne je chránené a jeho spoločenská hodnota predstavuje 140 Eur.
Korýtko maliarske ("Unio pictorum") je našim najrozšírenejším veľkým sladkovodným lastúrnikom najmä vďaka tomu, že je odolný voči znečisteniu vody. Stretávame sa s ním v stojatých aj tečúcich vodách, obľubuje umelé vodné kanály (Biskupský kanál na Váhu), ale aj človekom vytvorené vodné plochy a priehrady (Ružiná).
Korýtko rybničné ("Unio tumidus") ako už názov napovedá žije skôr v stojatých vodách, no vyskytuje sa aj v riekach. V súčasnosti je to asi najviac ohrozený druh z pomedzi korýtkotvarých na území Slovenska.
Ohrozenie a ochrana.
Vo všeobecnosti sú lastúrniky zásadne ohrozené znečistením vôd a reguláciou vodných tokov. Za ostatných 70 rokov vyhynulo okolo 80% populácií sladkovodných lastúrnikov na Slovensku. Výnimku tvoria populácie korýtok maliarskych.

</doc>
<doc id="591373" title="Rudolf Serkin" url="https://sk.wikipedia.org/wiki?curid=591373">
Rudolf Serkin

Rudolf Serkin (* 28. marec 1903, Cheb† 8. máj 1991, Guilford) bol česko-rakúsko-americký klavirista židovského pôvodu. Preslávil sa svojou interpretáciou Beethovenových skladieb.
Narodil sa v Chebe v židovskej rodine. Ako zázračné dieťa bol v deviatich rokoch poslaný do Viedne, aby sa tu zdokonaľoval v hre na klavír pod vedením Richarda Roberta. Neskôr študoval skladbu u Josepha Marxa. V iba dvanástich rokoch prvýkrát verejne vystúpil s Viedenskou filharmóniou. Počas dospievania ho silne ovplyvnil Arnold Schönberg, v ktorého hudobnej spoločnosti sa Serkin angažoval. Roku 1920 začal koncertnú kariéru. Žil v Berlíne, u priateľa huslistu Adolfa Buscha. Po uchopení moci nacistami roku 1933 sa odsťahoval do Švajčiarska, usadil sa v Bazileji. V tom istom roku prvýkrát koncertoval v USA, s veľkými úspechmi. Roku 1939 sa tam usadil. Hral predovšetkým s "New York Philharmonic" a učil na Curtis Institute of Music v Philadelphii. V rokoch 19681976 bol riaditeľom tejto školy. Roku 1951 založil spolu s nerozlučným priateľom Buschom, letnú školu "Marlboro Music School" a Festival vo Vermonte. Stal sa v USA tiež veľkým propagátorom diela Maxa Regera. Roku 1963 dostal Presidential Medal of Freedom. Roku 1984 získal cenu Grammy za nahrávku Brahmsových sonát. Jeho syn Peter Serkin sa stal tiež významným klaviristom

</doc>
<doc id="591416" title="Alison Brieová" url="https://sk.wikipedia.org/wiki?curid=591416">
Alison Brieová

Alison Brieová ( * 29.december 1982, Hollywood, Los Angeles, Kalifornia, USA) je americká herečka a producentka, ktorá sa preslávila ako Annie Edisonová v televíznom seriály Community (2005).
Životopis.
Alison sa 29.decembra 1982 v Kalifornií ako Alison Brie Schermerhorn. Jej otec reportér a hudobník a jej mama sa starala o deti ako pestúnka. Vyrastala v židovskej viere a tiež žila v židovských zvykoch. Počas detstva sa jej rodičia rozviedli a Alison ostala v starostlivosti mamy. Predtým ako sa stala herečkou, vystupovala ako klaun, na rôznych narodeninových oslavách a podobne.
Kariéru herečky sa začínala v komunitnom centre v Kalifornií, neskôr absolvovala strednú školu v Pasadene, počas štúdia hrala v židovských divadlách a v The California Institute of the Arts promovala s bakalárskym titulom, v roku 2005.

</doc>
<doc id="591519" title="Ezra Miller" url="https://sk.wikipedia.org/wiki?curid=591519">
Ezra Miller

Ezra Matthew Miller ( * 30. september 1992, Wyckoff, New Jersey USA) je americký herec a spevák známy z filmov ako "Musíme si pohovoriť o Kevinovi" (2011), "Ten, kto stojí v kúte" (2012) alebo "Madame Bovary" (2014).
Životopis.
Narodil sa koncom septembra do židovskej rodiny. Preto, aj jeho meno pochádza z hebrejčiny a znamená pomocník. Jeho otec pracuje ako nakladateľ a mama sa venuje moderným tancom. Ako malý trpel rečovou vadou, preto najskôr začínal s operným spevom.
Jeho prvý film natočil v roku 2008 s názvom "Afterschool". Kvôli filmu v šestnástich rokoch ukončil štúdium na škole, aby sa mohol naplno venovať herectvu. Objavil sa tiež vo filmoch ako príklad "City Island", "Bolesti slávnych", či v pár epizódach seriálu "Californication". Zlom prišiel keď stvárnil problémového Kevina vo filme "Musíme si pohovoriť o Kevinovi", kde sa objavil po boku oscarovej herečky Tildy Swintonovej. Film získal pozitívne ohlasy. Po boku Logana Lermana a Emmy Watsonovej sa objavil vo filmovom spracovaní podľa knižnej predlohy "Ten, kto stojí v kúte", ktorý bol v Amerike uvedený v septembri 2012.
Mimo filmu, sa venuje aj hudbe. Je členom newyorskej kapely Sons of an Illustrious Father, kde hrá na bubny a spieva.
V rozhovoroch priznáva, že rád fajčí marihuanu a tiež často hovorí o svojej sexuálnej orientácii.
V roku 2016 sa predstavil vo filmoch ako "Jednotka samovrahov", v ktorom sa objavili aj herci ako Will Smith, Margot Robbiová či Jared Leto alebo v dobrodružnom filme "Fantastické zvery a ich výskyt", kde sa zo známych hercov objavil napríklad Colin Farrell.

</doc>
<doc id="591544" title="Rebel Wilson" url="https://sk.wikipedia.org/wiki?curid=591544">
Rebel Wilson

Rebel Wilson vlastným menom Melanie Elizabeth Bowndsová (* 2. marec 1980, Sydney, Austrália) je austrálska herečka a spisovateľka, preslávila sa tiež vďaka Stand-up komédiám "Pizza" a "Bogan Pride".
Životopis a kariéra.
Vyrastala v Sydney so svojimi rodičmi a tromi súrodencami. Študovala na University of New South Wales, kde sa zaoberala právom a umením. K herectvu ju priviedol sen, kedy sa jej snívalo že získala Oscara. Jej prateta Lilian Bound bola vydatá za Walta Disneyho.
V roku 2002 napísala muzikál "The Westie Monologues" a o rok neskôr, sa presťahovala do New Yorku.
V roku 2008 napísala, produkovala a sama hrala v muzikálovom komediálnom seriáli "Bogan Pride" na stanici SBS One a tiež sa objavila v seriáli stanice Nine Network "Monster House". V roku 2009 získala cenu Tropfest za najlepšiu herečku za rolu vo filme "Bargain".
Spolumoderovala odovzdávanie cien ARIA Muisc Award v roku 2010.
Začiatkom roka 2012 sa objavila po boku herečiek Kirsten Dunstovej a Isly Fisherovej v komédii "Baby na ťahu". V rovnakom roku, sme ju mohli vidieť aj v romantickej komédii "Ladíme!" za ktorý dostala tiež ocenenie MTV a Teen Choice Awards, vo filme sa tiež objavila aj s herečkou Annou Kendrickovou v hlavnej úlohe.

</doc>
<doc id="591566" title="Natasha Lyonne" url="https://sk.wikipedia.org/wiki?curid=591566">
Natasha Lyonne

Natasha Lyonne, vlastným menom Natasha Bianca Lyonne Braunstein ( * 4. apríl 1979, New York, New York, USA) je americká herečka, ktorá sa viac objavuje vo vedľajších úlohách.
Život a kariéra.
Narodila sa v New Yorku. Jej rodičmi sú Ivette Buchinger a Aaron Braunstein a má o sedem rokov staršieho brata Adama. Otec sa živí ako boxerský usporiadateľ a matka je licenčnou konzultantkou. Natasha a jej rodičia žili krátko v Izraeli, kde sa aj jej rodičia rozviedli. Zatiaľ čo otec zostal v Izraeli, Natasha, matka a brat sa vrátili späť do New Yorku. 

</doc>
<doc id="591604" title="Josef Mysliveček" url="https://sk.wikipedia.org/wiki?curid=591604">
Josef Mysliveček

Josef Mysliveček, po taliansky Giuseppe Venatorini (* 9. marec 1737, Praha† 4. február 1781, Rím) bol český hudobný skladateľ obdobia neskorého baroka a klasicizmu. Bol nazývaný „Božským Čechom“ ("Il divino Boemo"). Zložil takmer 30 opier, 10 oratórií, rad symfónií, koncertov a množstvo komornej a chrámovej hudby. Veľa diel sa nezachovalo alebo ešte neboli objavené.
Život.
Josef Mysliveček bol synom bohatého pražského mešťana a mlynára, ktorý hospodáril v Dubovom mlyne v Šáreckom údolí pri Prahe a bol tiež dedičným nájomcom mlyna na Novotného lávke v Prahe na Novom Meste (od roku 1936 je v dome Smetanovo múzeum). Josef sa narodil ako jednovaječné dvojča s bratom Jáchymom, pravdepodobne v Sovových mlynoch na Kampe. Obaja bratia absolvovali trivium na staromestskej škole u dominikánov u sv. Jiljí a od roku 1747 Akademické gymnázium u jezuitov v Klementine, kde tiež od roku 1753 mali pokračovať v štúdiu filozofie a literatúry na univerzite, Josef ale školu pred dokončením opustil. V rokoch 17531756 sa obaja bratia vyučili u Václava Kliku mlynárskemu remeslu, roku 1758 boli prijatí do cechu ako tovariši, roku 1761 boli vyhlásení majstrami.
Josef okrem toho študoval v Prahe hru na husle u virtuóza Františka Bendu a hudobnú kompozíciu u Františka Josefa Habermanna. Na organ ho učil Týnský organista Franz Josef Seeger. Už ako dvanásťročný platil za dobrého huslistu. Ako skladateľ a komorný hudobník nastúpil do služieb grófa Vincenca Valdštejna, pre ktorého anonymne zložil 6 skladieb z cyklu Mesiace (Január až Jún). Ďalej písal kantáty pre opáta kláštora cisterciánov v Oseku Kajetána Březinu a pre kláštor benediktínov v Břevnove. Trpel však provincionalizmom českých krajín a chcel získať nezávislosť a skúsenosti v cudzine. Břevnovský opát Fridrich Grundtmann mu preto zaplatil cestu do Talianska, kam Mysliveček natrvalo odišiel roku 1763.
Sprvu sa živil ako huslista a študoval hudbu u organistu a skladateľa Giovanniho Battistu Pescettiho (17041766) v Benátkach. Ako skladateľ sa presadil svojou prvou (ale nezachovanou) operou "Zmätok na Parnase", uvedenou v Parme asi v rokoch 17641765. Roku 1766 nasledovala závratná kariéra počnúc operou "Semiramis znovu poznaná", uvedenou v Bergame, a najmä roku 1767 po uvedení opery "Bellerofontes" v divadle Teatro San Carlo v Neapole. Jeho obľúbeným libretistom bol básnik Pietro Metastasio.
Zlom v kariére a postupný Myslivečkov pád na dno spoločnosti priniesli roky 17771781, kedy sa u neho začali prejavovať príznaky venerickej choroby (syfilis). Zároveň upadal do dlhov a stratil angažmán v opernom dome San Carlo v Neapole. V dôsledku toho začiatkom roku 1777 opustil Taliansko a odišiel na pozvanie bavorského vojvodu Maximiliána I. Jozefa do Mníchova. Pri ceste sa s ním prevrhol koč. Tradícia tvrdila, že do tržnej rany dostal infekciu, a preto strávil rok v nemocnici a na jar 1778 odtiaľ vyšiel so znetvorenou tvárou. Syfilis však bol pravou príčinou znetvorenia jeho tváre. 5. apríla roku 1780 bola v Ríme uvedená jeho posledná opera "Antigonos", ktorá svojím chmúrnym ladením u publika úplne prepadla. Mysliveček zomrel chudobný a osamelý v Ríme. Priaznivci jeho hudby mu však vystrojili honosný pohreb v kostole San Lorenzo in Lucina.
Jeho veľkým obdivovateľom bol mladý Wolfgang Amadeus Mozart.

</doc>
<doc id="591617" title="Michelle Williamsová (herečka)" url="https://sk.wikipedia.org/wiki?curid=591617">
Michelle Williamsová (herečka)

Michelle Ingrid Williams (* 9. september 1980, Kalispell, Montana, USA) je americká herečka známa z filmov ako "Skrotená hora" (2005) alebo "Môj týždeň s Marilyn" (2011). Bola štyri krát nominovaná na Oscara, je držiteľkou Zlatého glóbusu a ceny filmových kritikov.
Životopis.
Narodila sa ako najmladšia z piatich detí Carle a Larrymu Williamsovým. Keď mala deväť rokov, rodina sa presťahovala do San Diega a Michelle sa čoskoro začala zaujímať o herectvo. Rodičia ju v jej hereckej kariére podporovali a preto sa hneď po ukončení školy vydala na hereckú dráhu.
Kariéra.
Začínala najskôr v televíznych seriáloch ako "Krok za krokom" či "Kutil Tim". Jej prvá väčšia rola bola Molly Cartwell, jedna z hlavných postáv filmu "" (1998), v ktorom sa objavila po boku Jamie Lee Curtisovej.
O dosť viac priestoru dostala v seriáli "Dawsonov svet" (1998), kde stvárnila postavu menom Jen Lidley. Jej postava bola skôr problémová, neskôr citlivá dievčina, ktorá si počas seriálu prešla mnohými trápeniami a zmenami. Po skončení seriálu s vrhla do pár nezávislých projektov. Objavila sa s Kirsten Dunstovou v komédií "Dick" (1999), vo filme s homosexuálnou tématikou "Keby mohli steny hovoriť 2" (2000) s Vanessou Redgraveovou.
Počas účinkovania v nezávislých filmoch, získala možnosť hrať po boku Heatha Ledgera, Jake Gyllenhaala a Anne Hathawayovej v dráme tiež s homosexuálnou tématikou "Skrotená hora" (2005). Michelle za svoj herecký výkon, bola prvý krát nominovaná na Oscara a získala svoj prvý Zlatý glóbus. Zároveň si za túto rolu vyslúžila zavrhnutie, zo strany jej strednej školy Santa Fe Christian School, čo je kresťanská škola, ktorá nebola ochotná „prekusnúť“ že sa Michelle objavila vo filme s homosexuálmi.
Na filmovom plátne sa v roku 2007 objavila ešte raz po boku Heatha Ledgera vo filme "Patrička B.D", kde zažiarila popri hviezdach ako Cate Blanchettová, Julianne Moore alebo Richard Gere.
Po boku Ryana Goslinga si zahrala vo filme "Blue Valentine" (2010) a za svoj pozoruhodný výkon v ňom bola nominovaná už druhý krát na Oscara, Zlatý glóbus a cenu Broadcast Film Critics Association. V rovnakom roku aj stvárnila mŕtvu manželku Leonarda DiCapria vo filme "Prekliaty ostrov" (2010), ktorý je spracovaný podľa knižnej predlohy.
V roku 2011 získala možnosť stvárniť Marilyn Monroe vo filme "Môj týždeň s Marilyn", ktorý hovorí o natáčaní filmu "Princ a tanečnica" z roku 1957. Po ročnej pauze, sa v roku 2013 ukázala vo filme "Cesta do Krajiny Oz", popri Jamesovi Francovi, Rachel Weiszovej a Mily Kunisovej. 
V roku 2016 získala hlavnú úlohu vo filme "Manchester by the Sea", ktorý získal dvoch Oscarov. Williamsová kvôli svojej roli spolupracovala s dialektovým trénerom, ktorý jej pomohol hovoriť massachusettským prízvukom. Williamsová získala tiež štvrtú nomináciu na Academy Awards. Objavila sa tiež v muzikáli "The Greatest Showman" z roku 2017, kde stvárnila manželku Hugha Jackmana. Pre muzikál, naspievala dve piesne. V rovnakom piesne účinkovala aj vo filme "All the Money in the World". Vo filme sa mala objaviť po boku herca Kevina Spaceya, ktorý neskôr bol z filmu odvolaný. 
V komédii "I Feel Pretty" stvárnila povýšeneckú výkonnú manažérku po boku Amy Schumer. Film mal premiéru v júni 2018. V rovnakom roku sa objavila po boku herca Toma Hardyho sa objavila vo filme "Venom". Film sa dočkal aj pokračovania v roku 2021. 
V roku 2019 po boku herca Sama Rockwella, účinkovala v televíznom seriály "Fosse/Verdon". V seriály stvárnila herečku a tanečníčku Gwen Verdon. Za svoj herecký výkon získala ocenenie Zlatý glóbus a Primetime Emmy. Tiež bol pozitívne prijatý od televíznych filmových kritikov. V rovnakom roku si zahrala vo filme "After the Wedding" po boku Julianne Moore.
Osobný život.
Michelle bola zasnúbená s hercom Heathom Ledgerom, s ktorým má aj dcéru Matildu. Po trojročnom vzťahu sa však rozišli a krátko na to Heath zomrel. Po jeho smrti, sa však v roku 2009 rozišla so Spikeom Jonzym, kvôli stále pretrvávajúcej bolesti zo straty Heatha, čo uviedla vo viacerých rozhovoroch. Tiež má aj obchodnícky talent, rada jazdí na bicykli a venuje sa svojej dcére. V súčasnej dobe žije aj s dcérou Matildou v New Yorku. V júli 2018 sa vydala za amerického speváka Phila Elveruma. . Po rozvode s Elverumom v roku 2019, sa vydala v marci 2020 za divadelného režiséra Thomasa Kaila, ktorému porodila dieťa v júni 2020. 

</doc>
<doc id="591719" title="Súkromná škola umeleckého priemyslu (Kremnica)" url="https://sk.wikipedia.org/wiki?curid=591719">
Súkromná škola umeleckého priemyslu (Kremnica)

Súkromná škola umeleckého priemyslu je stredná odborná škola v Kremnici. Jej predchádzajúce názvy boli: do roku 1990 bol Stredná umelecko-priemyselná škola, v rokoch 19902011 Škola úžitkového výtvarníctva, od 2011 do 31. augusta 2019 Súkromná škola úžitkového výtvarníctva. V súčasnosti ponúka nasledovné študijné odbory: výtvarné spracovanie kovov a drahých kameňov (so zameraniami: umelecké kováčstvo a zámočníctvo, plošné a plastické rytie kovov, zlatníctvo a strieborníctvo, umelecké odlievanie kovov), design, štukatérstvo, tvorba hračiek a dekoratívnych predmetov. Štúdium je denné štvorročné a končí maturitnou skúškou (skúškou zo slovenského jazyka, cudzieho jazyka, teoretických odborných predmetov a praktických odborných predmetov – praktická maturitná práca). Podmienkou prijatia na štúdium je úspešné vykonanie talentových skúšok a dobrý prospech. Talentové skúšky sú anonymné. Výsledky žiakov hodnotí prijímacia komisia. Škola už niekoľko rokov funguje ako súkromná (minimálne od roku 2012). Novým zriaďovateľom školy je "Swedish Education Group – SE group, s. r. o." Škola má vlastnú jedáleň v budove školy a dve budovy školského internátu.
História.
Škola bola založená v roku 1966. Je druhou najstaršou školou tohto typu (ŠUP) na Slovensku. Vznikla na podnet Štátnej mincovne, n. p. Kremnica ako škola so zameraním na výchovu a vzdelávanie umeleckých rytcov, kováčov a zlatníkov. Prvým riaditeľom bol Ľudovít Leitner, potom Karol Zábrady, v rokoch 1971 – 1989 Valéria Salayová. 
Pedagógovia: Andrej Peter, Ján Allerám, Terézia Kružlicová, Karol Barón, Bohumil Bača, Milan Ormandík, Cyril Koreň, Milan Greguš, Ondrej Lipták, Pavol Károly, Peter Mišík, Vojtech Baláž, Ondrej Ďurian. 
Študijné odbory vznikali postupne v nasledovných rokoch:
Mnohí absolventi školy našli uplatnenie v kremnickej mincovni avšak niektorí pokračovali v štúdiu na vysokých školách a niektorí dosiahli významné úspechy aj na európskej úrovni.

</doc>
<doc id="591734" title="ČEPS" url="https://sk.wikipedia.org/wiki?curid=591734">
ČEPS

ČEPS, a. s. je energetická spoločnosť, ktorá zaisťuje prenos elektrickej energie z a do zahraničia a medzi výrobcami a distribútormi. Základom skratky je Česká energetická přenosová soustava ČEPS vlastní a prevádzkuje elektrických vedení. V roku 2015 spoločnosť preniesla 65,570 GWh elektrickej energie.
Podľa zakladacej listiny je dátum založenia spoločnosti 20. august 1998. Vlastníkom spoločnosti je cez Ministerstvo priemyslu a obchodu Českej republiky. Predsedom predstavenstva je od 1. apríla 2016 Jan Kalina.
Prenosová sústava.
Výstavba chrbtice prenosovej sústavy bola prakticky ukončená v 80. rokoch. Vedenia 220 kV boli stavené do začiatku 70. rokov, od tej doby sa stavajú len 400 kV vedenia a vedenia 220 kV slúžia ako doplnkové.
Prenosová sústava obsahuje vedení v hladine 400 kV, vedení 220 kV a vedení 110 kV. 41 rozvodní obshuje 71 transformátorov. Hlavný dispečing prenosovej sústavy je v Prahe, záložný v Ostrave.
So Slovenskou prenosovou sústavou je napojená týmito 400kV vedeniami: vedenie V424 Sokolnice - Križovany, V497 Sokolnice - Stupava, V404 Nošovice - Varín. 220kV vedeniami: V280 Sokolnice - Senica a V270 Lískovec - Považská Bystrica. Slovenské a české prenosové sústavy (vtedy v Československu) boli prepojené v roku 1953 220kV vedením Bystričany - Lískovec. Vedenie zo Sokolníc do Senice existuje od 70. rokov, vtedy priamo pokračovalo do Križovian.
V septembri 2019 ČEPS dokončilia zaústenie vedenia V413 ŘeporyjeProsenice do rozvodne Mírovka pri Havlíčkovom Brode. Z najdlhšieho vedenia ČEPSu v dĺžke takmer tristo kilometrov sa po investícii približne 800 mil. Kč a vytvorení zaústenia v dĺžke približne 23 kilometrov stali vedenia dve: V413 ŘeporyjeMírovka a V416 MírovkaProsenice. Investícia zlepší stabilitu Prenosovej sústavy a zásobovanie Kraja Vysočina. Najdlhšie vedenie je po novom vedenie z Hradca u Kadaně do Mírovky dlhé 209,6 km.
15. februára 2021 dosiahla česká prenosová sústava nový rekord v spotrebe, o 8:50 bola spotreba: 12 226MW. Predošlý rekord z 28. februára 2018 bol 12 058MW. Rekord bol spôsobený hlavne chladným počasím.
Trh s elektrinou.
V januári 2013 sa plánovalo prepojenie denných trhov s elektrinou piatich štátov: Slovensko (SEPS), Česko, Maďarsko, Poľsko a Rumunsko. Prvé tri z nich sú už prepojené od septembra 2012. Začiatkom apríla 2014 bolo potvrdené, že prepojenie trhov sa očakáva od obchodného dňa 11. novebra 2014.

</doc>
<doc id="592013" title="Vysoká škola DTI" url="https://sk.wikipedia.org/wiki?curid=592013">
Vysoká škola DTI

Vysoká škola DTI (v rokoch 2006-2016 Dubnický technologický inštitút v Dubnici nad Váhom) je súkromná vysoká škola, ktorá pôsobí na základe uznesenia vlády SR č. 200 zo dňa 1. marca 2006. Poskytuje vysokoškolské vzdelanie v bakalárskych a magisterských študijných programoch formou denného a externého štúdia a má certifikát ISO 9001.
Dejiny.
V roku 2010 mal inštitút 4568 študentov, z toho žiadneho na dennom štúdiu. V roku 2015 vykázala škola 1955 externistov a 225 denných študentov. Pred prvým hodnotením Akreditačnej komisie mal inštitút konzultačné strediská v jedenástich mestách, napríklad v Čadci, Žiline, Stropkove, Sobranciach, Sečovciach, Prievidzi či Revúcej. Šéf Akreditačnej komisie, Ľuboš Fišera, DTI označil za jednu z najslabších vysokých škôl na území Slovenska.
Absolventi.
Vysokoškolské tituly tu v odbore učiteľstvo ekonomických, resp. technických predmetov, získali poslanci NR SR za stranu SMER-SD, Dušan Bublavý, Mikuláš Krajkovič a Stanislav Kubánek.

</doc>
<doc id="592107" title="Zoznam panovníkov Kórey" url="https://sk.wikipedia.org/wiki?curid=592107">
Zoznam panovníkov Kórey

Toto je zoznam kráľov a cisárov vládnucich na území Kórey.
Kočoson.
Kočoson (?108 p. n. l.) bolo prvé kórejské kráľovstvo. Podľa legendy ho v roku 2333 p. n. l. založil Tangun. Archeologické dôkazy kočosonskej kultúry z bronzovej doby sa našli na severe Kórey a v provincii Liao-ning. Rôzne archeologické nálezy ukazujú, že medzi 9. až 4. storočím p. n. l. bol Kočoson prosperujúcim štátom a samozvaným kráľovstvom. Tangun aj Kiča sú obaja považovaní za mytologické postavy.
Pujo.
Pujo (približne 2. storočie p. n. l.494 n. l.) bolo kráľovstvo, ktoré sa rozprestieralo na území dnešnej severovýchodnej Číny a severnej časti Kórey. Historických záznamov je síce málo a vzájomne si odporujú, no existujú dohady, že v 1. storočí p. n. l. sa od Puja oddelilo Východné Pujo a pôvodné kráľovstvo sa niekedy označuje ako Severné Pujo. V roku 494 boli jeho pozostatky pričlenené k susednému kráľovstvu Kogurjo.
Skoré Východné Pujo.
Kalsa Pujo
Kogurjo.
Kogurjo (37 p. n. l.668 n. l.) bolo jedným z Troch kráľovstiev. Niektorí kogurjskí panovníci používali titul „tchäwang“ ().
Päkče.
Päkče (18 p. n. l.660 n. l.) bolo jedným z Troch kráľovstiev. Pokiaľ nie je uvedené inak, chrámové mená sa zhodovali s osobnými.
Silla.
Silla (57 p. n. l.935 n. l.) bolo jedným z Troch kráľovstiev. Prví panovníci pochádzali z klanov Pak, Sok a Kim. Sillskí monarchovia mali rôzne tituly, napríklad „isagum“ () a „maripgan“ (), čo sú vlastne archaizmy slova vládca. Niektorí sillskí králi (rovnako ako niektorí z dynastie Päkčä) sa vyhlásili za cisárov.
Kaja.
Konfederácia Kaja (42562) sa skladala z niekoľkých malých štátov. Všetci panovníci mali titul „wang“ ().
Kumgwan Kaja.
Kumgwan Kaja bol mestský štát v rámci konfederácie Kaja.
Tägaja.
Tägaja (42562) bol mestský štát v rámci konfederácie Kaja.
Palhä.
Palhä (698926) bolo kráľovstvo, ktoré vzniklo po páde Kogurja. Rozprestieralo sa na južných častiach severovýchodnej Číny, Prímorskom kraji a severnej časti Kórejského polostrova.
Neskoré Päkče.
Neskoré Päkče (900936) založil Kjon Hwon, ktorý bol v období úpadku Neskorej Silly generálom. Začala sa tak éra Neskorých Troch kráľovstiev. Neskoré Päkče zaniklo pričinením samotného Kjon Hwona, ktorý po boku kráľa Tchädža viedol korjskú armádu proti Singomovi, ktorý ho zradil.
Neskoré Kogurjo.
Neskoré Kogurjo (901918), inak nazývané aj Tchäbong či Madžin, založil Kung Je. Pripojil sa k povstaniu generála Jang Kila, ktorého neskôr zavraždil a založil nové kráľovstvo. Kung Je sa ukázal ako tyran, čo viedlo k tomu, že ho nakoniec zvrhli vlastní generáli. Generálovi Wang Konovi sa tak otvorila cesta k založeniu Korja.
Korjo.
Korjo (9181392) bolo kráľovstvo, ktorému vládli Wangovci. Chrámové meno prvého panovníka bolo Tchädžo () a znamenalo „veľký zakladateľ“. Rovnako sa volal aj zakladateľ Čosonu. Počnúc Kwangdžongom sa korjskí panovníci stavali do pozície cisára. Predchádzajúci traja králi dostali dodatočne tento titul po smrti. Po mongolskej invázii boli monarchovia opäť „degradovaní“ na kráľov.
23 kráľov po Tchädžovi je známych tiež podľa svojho chrámového mena, ktoré sa končilo slabikou „džong“ (). Počnúc Čchungrjolom mali všetci zvyšní korjskí králi v posmrtnom mene „wang“ (). 
Rodokmeň.
Prvý rodokmeň je zameraný na klan Wangovcov a druhý znázorňuje vzťahy medzi mongolskou dynastiou Jüan a korjskou kráľovskou rodinou.
Čoson.
Čoson (13921910) bolo kráľovstvo, ktoré založil I Song-gje. V roku 1897 sa z neho stalo Kórejské cisárstvo a niektorí čosonskí králi boli po smrti povýšení na cisárov. Chrámové mená čosonských panovníkov sa končili slabikou „džo“ () alebo „džong“ (). "Džo" bolo v menách kráľov/cisárov, ktorí začínali novú líniu. Prvý čosonský kráľ mal špeciálne meno, ktoré znamenalo „veľký zakladateľ“. Všetci ostatní monarchovia mali v menách "džong". Jonsangun a Kwanghägun po skončení svojej vlády chrámové meno nedostali.
Každý panovník mal posmrtné meno, ktoré obsahovalo aj titul „wang“ (), „hwangdže“ () alebo „däwang“ ().
Kórejské cisárstvo.
V roku 1897 sa z Čosonu stalo Kórejské cisárstvo, ktoré trvalo do roku 1910. Technicky by sa mali cisári oslovovať svojimi dobovými menami, ale zvyčajne sa používajú ich chrámové mená.

</doc>
<doc id="592153" title="Juraj Hatrík" url="https://sk.wikipedia.org/wiki?curid=592153">
Juraj Hatrík

Juraj Hatrík (* 1. máj 1941, Orkucany - 21. máj 2021) bol slovenský hudobný skladateľ, pedagóg a teoretik.
Život.
V rokoch 19551958 študoval skladbu súkromne u Alexandra Moyzesa. V štúdiu u toho istého pedagóga potom pokračoval na Vysokej škole múzických umení v Bratislave. Popri tom študoval teóriu hudby a estetiky u Ota Ferenczyho. Po absolvovaní VŠMU učil dva roky na konzervatóriu v Košiciach. V roku 1965 sa na VŠMU vrátil, najprv ako ašpirant a od roku 1968 ako odborný asistent na Katedre hudobnej teórie.
Z politických dôvodov musel v roku 1971 nielen ukončiť pedagogickú činnosť, ale bol aj vylúčený zo Zväzu slovenských skladateľov. V rokoch 19721990 pracoval v administratíve Hudobného informačného strediska Slovenského hudobného fondu. V roku 1990 bol rehabilitovaný a vrátil sa na Vysokú školu múzických umení. V roku 1991 sa stal docentom a v roku 1997 bol menovaný profesorom. V rokoch 19951999 pôsobil na Katedre hudobnej výchovy Pedagogickej fakulty UKF v Nitre, v rokoch 19971998 na Katedre hudobnej výchovy Fakulty humanitných a prírodných vied Prešovskej univerzity a v rokoch 2000 - 2001 na univerzite v Žiline.
Bol zakladateľom a predsedom "Asociácie učiteľov hudby Slovenska". Zaviedol pravidelné semináre pre učiteľov s názvom „"Pedagogická dvorana"“. Deťom tiež venoval veľkú časť svojej hudobnej tvorby.
Na návrh "Rady riaditeľov bratislavských základných umeleckých škôl" bol 22. apríla 2016 vyznamenaný Cenou primátora Bratislavy.
Dielo.
Scénická a filmová hudba.
Okrem toho komponoval komornú hudbu, piesne a zbory.

</doc>
<doc id="592236" title="Zoznam najbohatších ľudí sveta" url="https://sk.wikipedia.org/wiki?curid=592236">
Zoznam najbohatších ľudí sveta

Zoznam najbohatších ľudí sveta je rebríček najbohatších ľudí sveta, ktorý zostavuje a publikuje raz do roku, v marci americký ekonomický časopis "Forbes". Celková čistá hodnota majetku jednotlivcov na zozname je odhadovaná minimálne na jednu miliardu amerických dolárov. Výpočet ich majetku je založený na základe ich majetku a ich účtovníctva v dlhoch. Kráľovské rodiny a diktátori, ktorých bohatstvo pochádza z ich pozície sú z týchto zoznamov vylúčení.
Zoznam vychádza každoročne od marca 1987. Bill Gates, zakladateľ spoločnosti Microsoft bol, vrátane zoznamu z roku 2016, na jeho vrchole sedemnásťkrát počas posledných 22 rokov. V roku 2015 dosiahol tento zoznam rekordný počet 1 826 ľudí, ktorý mal rekord v počte 290 nových boháčov: 71 z Číny, 57 z USA, 28 z Indie a 23 z Nemecka. 46 nových miliardárov malo menej ako 40 rokov. V zozname bolo aj rekordných 197 žien. Priemer čistého imania ľudí v zozname je 3,86 miliardy, čo je medzi rokmi 2015 – 2014 prepad o 60 miliónov dolárov. Spoločne títo členovia klubu miliardárov vlastnili v roku 2015 7,1 bilióna dolárov. Ich majetok oproti roku 2014 narástol o 0,7 bilióna dolárov. Podľa správy medzinárodnej charitatívnej organizácie OXFAM osem miliardárov vlastní toľko bohatstva ako „zvyšok (polovica) ľudstva“.
Prvých 25 najbohatších najbohatších ľudí Slovenska v roku 2016 dosiahlo spolu majetok 12,4 miliardy dolárov. Najbohatším Slovákom kraľuje Andrej Babiš, ktorý založil spoločnosť Agrofert a svojím majetkom oficiálne prekročil 2,74 miliardy dolárov. Do tohto zoznam najbohatších ľudí sveta sa zo Slovákov v roku 2016 dostal so sumou 1,08 miliardy dolárov Ivan Chrenko, ktorý je zakladateľom a partnerom v nadnárodnej developerskej skupine HB Reavis, ktorá na Slovensku stojí za projektami Auparkov, či Apollo biznis centier, ale má investičné projekty v Česku, Chorvátsku, Poľsku, či v Maďarsku.
Rok 2021.
V 35. ročníku zoznamu, sa nachádza 2755 miliardárov, ktorí spolu vlastnia 13,1 biliónu dolárov. Je to o 660 členov viac ako v roku 2020. Až 86% týchto miliardárov má väčší majetok, než mali v predošlom roku.
Rok 2020.
V 34. ročníku zoznamu, sa nachádza 2 095 miliardárov, ktorí spolu vlastnia 8 biliónov dolárov. Je to o 58 členov a 700 miliárd menej, ako v roku 2019. Až 51% týchto miliardárov má menší majetok v porovnaní s predošlým rokom. Zoznam bol finalizovaný dňa 18. marca 2020, je preto ovplyvnený udalosťami súvisiacimi s pandémiou COVID-19.
Rok 2019.
V 33. ročníku zoznamu, sa nachádza 2153 miliardárov, ktorí spolu vlastnia 8,7 biliónu dolárov. Je to o 55 členov a 400 milárd menej, ako v roku 2018. Najviac miliardárov je z USA (609), kým Číne poklesol počet o 324 (ak nepočítame Hong Kong, Macau a Taiwan).
Štatistiky.
Zdroj: "Forbes".

</doc>
<doc id="592362" title="Evanjelický kostol v Roštári" url="https://sk.wikipedia.org/wiki?curid=592362">
Evanjelický kostol v Roštári

Evanjelický kostol v Roštári je gotická stavba, ktorá bola vyhlásená za národnú kultúrnu pamiatku dňa 6. mája 1963. Ide o jednoloďovú stredovekú stavbu s pravouhlo ukončeným presbytériom. Objekt nesie prvky gotického slohu a v interiéri obsahuje hodnotné barokové zariadenie.
História.
Roštársky kostol vznikol pravdepodobne koncom 13. či na začiatku 14. storočia ako jednoduchá jednoloďová stavba s typicky pravouhle ukončenou svätyňou. Pôvodne bol kostol zasvätený sv. Ondrejovi. Niektorí autori uvádzajú, že jeho predchodcom bola staršia stavba. Interiér kostola bol v priebehu 15. storočia doplnený o gotickú výmaľbu, podobne ako v kostoloch v susedných obciach Koceľovce či Ochtiná. Počas Reformácie sa kostola stal evanjelickým, vznikol tu jeden z prvých evanjelických cirkevných zborov v Gemeri už v roku 1590. Evanjelici kostol upravili podľa svojich potrieb, kedy došlo k zatretiu výmaľby. V kostole sa v roku 1604 konala seniorálna schôdza na ktorej gemerskí evanjelici prijali svoj prvý cirkevný zákon, tzv. Roštárske články, ktoré neskôr potvrdil palatín Juraj Turzo. V roku 1689 postihol kostol ničivý požiar po ktorom bolo nutné stavbu obnoviť. V tomto období sa do kostola dostalo súčasné barokové zariadenie. Kostol prešiel obnovou v roku 1935 a v 50. rokoch. V roku 1977 boli reštaurované dochované fragmenty výmaľby. Posledná obnova kostola sa uskutočnila v roku 2005, kedy dostal nové zastrešenie.
Architektúra kostola.
Evanjelický kostol sa nachádza uprostred obce v opevnenom areáli. Ide o typickú ranostredovekú vidiecku stavbu, čiže o jednolodie s pravouhlo ukončenou svätyňou. Kostol má západne predstavanú vežu a severne orientovanú sakristiu. Z gotického obdobia pochádza lomený oblúk portálu a krížová klenba v presbytériu. Na veži sa dochovali všetky pôvodné gotické okná. V interiéri boli sondami odkryté zvyšky malieb vyhotovených technikou secco. Ide o výjavy Klaňania sa troch kráľov a sv. Alžbety. Z dôvodu ich zachovania boli sondy po dokončení výskumu prekryté vápnom. Nie je vylúčené, že v budúcnosti dôjde k ďalším objavom. Loď bola nanovo zaklenutá v baroku. V tejto etape došlo aj k úprave formátu okien. V interiéri sa nachádza hodnotné barokové zariadnie, oltár a kazateľnica. Drevený barokový oltár z roku 1724 nesie ústredný obraz Kalvária s plastikou ukrižovaného Krista, na predele sa nachádza obraz Poslednej večere a na vrchole oltára Vzkriesený Kristus. Oltár bol po niekoľkoročnom reštaurovaní v roku 2016 vrátený do kostola. Za jeho reštaurovanie získal Oblastný reštaurátorský ateliér Bratislava cenu Fénix – kultúrna pamiatka roka 2016, udeľovanú MK SR. Oltár s bohatou sochárskou a maliarskou výzdobou zreštauroval odborný tím reštaurátorov pod vedením akad. mal. Alexandry Šulíkovej a metodickým vedením Mgr. Zuzany Benčekovej Tahy v časovom období 2012 – 2016. Zreštaurovaním pamiatky hlavného oltára z ev.a.v. kostola v Roštári sa podarilo reštaurátorom obnoviť pamiatke jej pôvodné jedinečné hodnoty a fond gemerských pamiatok bol takto rozšírený o ďalší vzácny prírastok kultúrneho dedičstva. Kazateľnica slohovo náleží k oltáru a je na nej zobrazený Kristus Spasiteľ a štyria evanjelisti.

</doc>
<doc id="592381" title="Ján Šimko" url="https://sk.wikipedia.org/wiki?curid=592381">
Ján Šimko

Ján Šimko (* 13. december 1978) je bývalý slovenský hokejový útočník hrajúci na pozícii ľavého krídla.
Klubový hokej.
Ján Šimko začínal s hokejom v klube HK Spartak Dubnica nad Váhom. Premiéru medzi mužmi absolvoval v sezóne 1995/96, keď dostal príležitosť v extralige v troch stretnutiach. V tejto sezóne nastúpil aj za slovenskú reprezentáciu do 18 rokov na majstrovstvách sveta v danej kategórii. Aj novú sezónu hral ešte striedavo za juniorov aj mužov. Za mužov, ale odohral už 19 zápasov. Sezóna, ale nebola pre klub úspešná. Klub z Dubnice nad Váhom zostúpil do 1. hokejovej ligy SR. Aj v tejto sezóne si Ján Šimko obliekol reprezentačný dres Slovenska. Bolo to na Majstrovstvách sveta juniorov, kde nastúpil na 6 zápasov. V sezóne 1997/98 bol už stabilným členom "A" mužstva HK Spartak Dubnica nad Váhom v 1. hokejovej lige. S mužstvom skončil na tretom mieste a klub čakala baráž o extraligu. V nej tím HK Spartak Dubnica nad Váhom prehral s tímom HK 32 Liptovský Mikuláš 2:3 na zápasy a klub nepostúpil do extraligy. Aj počas tejto sezóny nastúpil na Majstrovstvách sveta juniorov v 6 stretnutiach, kde zaznamenal tri góly a jednu asistenciu. Po skončení sezóny z kádra Dubnice nad Váhom odišiel. &lt;br&gt;
Zmluvu podpísal s tímom HC Košice. Bola to jeho prvá sezóna mimo Dubnice nad Váhom. Za klub HC Košice odohral následné dve sezóny. Hneď v prvej z nich získal s Košicami v extralige titul majstra. Po dvoch sezónach v tíme HC Košice sa vrátil na začiatku sezóny 2000/01 naspäť do klubu HK Spartak Dubnica nad Váhom. Sezónu, ale dohral v klube MsHK Žilina s ktorou vyhral 1. hokejovú ligu SR. &lt;br&gt;
Sezónu 2001/02 začal v rodnej Dubnici nad Váhom, ale dohral ju v slovinskom klube HK Acroni Jesenice. Ďalšiu sezónu opätovne začal v klube HK Spartak Dubnica nad Váhom v 1. hokejovej lige SR, ale dokončil ju v extraligovom mužstve MHC Martin. Po sezóne z tímu odišiel. &lt;br&gt;
Pred sezónou 2003/04 podpísal zmluvu s francúzskym mužstvom Les Remparts de Tours v najvyššej francúzskej lige Ligue Magnus. Začala sa tak jeho 9 ročná francúzska cesta. Za klub Les Remparts de Tours odohral dve sezóny. V tej druhej, ktorou bola sezóna 2004/05 získal s klubom striebro. Od sezóny 2005/06 až do sezóny 2011/12, čiže sedem sezón bol hráčom klubu IC Epinal Les Dauphins. Po poslednej sezóne prestúpil z Francúzska do španielskeho tímu CG Puigcerdá, za ktorý odohral nasledujúce dve sezóny. V prvej získal s klubom bronz a v druhej sezóne striebro. V oboch sezónach bol v klube najlepším strelcom a aj najproduktívnejším hráčom v kanadskom bodovaní. &lt;br&gt;
Sezónu 2014/15 odohral v slovenskej extralige v drese klubu MsHK Žilina. Na slovenský ľad sa tak vrátil po 11 sezónach. Nasledujúcu sezónu opäť hrával v Španielsku za klub CG Puigcerdá. &lt;br&gt;
V sezóne 2016/17 posilnil pred zápasmi play-off klub MHK Dubnica nad Váhom v 2. hokejovej lige SR. S klubom vyhral 2. hokejovú ligu a postúpil do Budiš 1. hokejovej ligy SR. Po sezóne definitívne ukončil hráčsku kariéru. Momentálne pracuje pre firmu Ptáček veľkoobchod a.s.

</doc>
<doc id="592465" title="Islay (ostrov)" url="https://sk.wikipedia.org/wiki?curid=592465">
Islay (ostrov)

Islay (, ) je najjužnejší ostrov v súostroví Vnútorné Hebridy v Atlantickom oceáne. Pre svoju relatívnu úrodnosť je známy aj ako "kráľovná Hebríd". Leží asi 27 kilometrov na západ od pobrežia Škótska, v bezprostrednej blízkosti ostrova Jura (oddeľuje ich prieliv Sound of Islay) a asi 40 kilometrov na sever od Írska. Islay je 5. najväčší škótsky ostrov a siedmy najväčší ostrov v okolí ostrova Veľká Británia.
Podľa sčítania v roku 2011 na ostrove žije 3 228 obyvateľov, čo je mierny pokles oproti sčítaniu v roku 2001, kedy tu žilo 3 457 obyvateľov. V lete sa na ostrove zdržiava množstvo turistov. Asi štvrtina obyvateľov ostrova (okolo 800) žije v hlavnom sídle ostrova, v Bowmore. Hlavný prístav ostrova Port Ellen má tiež asi 800 obyvateľov.
Hlavné ekonomické aktivity na ostrove sú popri cestovnom ruchu pálenie whisky, rybolov, poľnohospodárstvo a prílivové elektrárne. Podnebie ostrova je mierne oceánske. Ostrov Islay patrí do administratívnej oblasti "Argyll and Bute".
Geografia.
Ostrov má rozlohu , je asi dlhý a široký. Na severe a na juhu sa do ostrova hlboko zarezávajú zálivy Loch Gruinart a Loch Indaal. Najvyšší vrch ostrova, Beinn Bheigeir, dosahuje výšku Ostrov je spojený trajektami so škótskou pevninou, najlepšie spojenie má so sídlom Kennacraig.
Pálenie whisky.
Islay je jednou z piatich oblastí v Škótsku, ktoré sú chránené zákonom. Na ostrove dnes funguje deväť páleníc (Laphroaig, Lagavulin, Ardbeg, Kilchoman, Bowmore, Bruichladdich, Bunnahabhain, Caol Ila a Ardnahoe) a po poľnohospodárstve je to najväčší zamestnávateľ na ostrove. Najstaršia zmienka o úradne registrovanej pálenici pochádza z roku 1779 a istú dobu bolo na ostrove aktívnych 23 páleníc.

</doc>
<doc id="592497" title="Aliancia stredoškolákov" url="https://sk.wikipedia.org/wiki?curid=592497">
Aliancia stredoškolákov

Aliancia stredoškolákov je záujmová skupina žiakov stredných škôl. Jej poslaním je spájať stredoškolákov v otázke ich práv a možností, ktoré majú. Chcú hájiť a obraňovať ich práva, riešiť problémy, ktoré ich trápia. 
V novembri 2015 spustila petíciu za 4 požiadavky stredoškolákov, ktorú podpísalo 30 000 žiakov stredných škôl. Požiadavky petície boli - zrušenie viazanosti výučných listov na maturitnú skúšku, odpolitizovanie voľby riaditeľov, zníženie odvodov z brigádnickej dohody pre študentov a žiakov počas prázdnin a slobodný výber úrovne maturity z cudzieho jazyka. Po parlamentných voľbách na Slovensku v roku 2016 petíciu odovzdali ministrovi školstva Petrovi Plavčanovi, ktorý ju prijal. Vláda však zatiaľ žiadny z návrhov neschválila. V spolupráci s poslancami NR SR predložila návrh na odpolitizovanie voľby riaditeľov a zmenu zákona o Žiackej školskej rade - zákona 596/2003 Z.z. §26. V tomto zákone 16. novembra 2016 počas historicky prvej tlačovej besedy stredoškolákov v Národnej rade Slovenskej republiky, predstavila 10 návrhov k reforme školstva, ktoré žiada od ministra školstva Petra Plavčana. Na Bratislavskom kongrese Aliancie stredoškolákov, ktorý sa konal 21. novembra 2016, schválila programový dokument "Stredoškoláci na nohách", ktorý hovorí o ďalšom rozvoji Aliancie stredoškolákov v jednotlivých krajoch. Do konca školského roku 2016/17 by mali v každom kraji fungovať Krajské stredoškolské rady, ktoré budú krajskými orgánmi Aliancie stredoškolákov. Aliancia stredoškolákov aktívne viedla viacero kampaní počas učiteľských protestov a aktívne sa snaží o získanie politickej podpory pre zmeny v školstve. V súčasnosti má Aliancia stredoškolákov viac ako 300 registrovaných členov a viac ako 1000 sympatizantov. Alianciu stredoškolákov od jej VI. republikového kongresu vedie Kristián Krivda (Tvrdošín), zástupkyňa prezidenta Alžbeta Branická (Zvolen) a koordinátor komunity Andrej Kalla (Liptovský Mikuláš).

</doc>
<doc id="592894" title="Harry Belafonte" url="https://sk.wikipedia.org/wiki?curid=592894">
Harry Belafonte

Harry Belafonte (* 1. marec 1927, New York, USA) je americký spevák, známy v päťdesiatych rokoch ako "Kráľ Kalypso", tiež herec a producent.
Životopis.
Narodil sa v Harleme ako Harold George Bellanfanti, Jr. v rodine prisťahovalcov z Karibiku. Po rozvode rodičov žil v rokoch 1932 - 1940 u starej matky na Jamajke. Za druhej svetovej vojny slúžil v námorníctve, po demobilizácii študoval herectvo pod vedením Erwina Piscatora (v triede s ním boli Marlon Brando a Sidney Poitier). 
Od roku 1949 je profesionálnym spevákom, nahrával u firmy RCA Records. Ako interpret spopularizoval polyrytmický vokálny hudobný štýl kalypso pochádzajúci z karibskej oblasti, ale spieval tiež blues alebo gospel. Jeho najväčšími hitmi boli "The Banana Boat Song (Day-O)", "Matilda" a "Shake Shake Shake Seňora". Hral tiež vo filmoch, napríklad "Carmen Jonesová" a "Anjel Levine". V roku 2000 obdržal Grammy Award za celoživotné dielo.
Je známy ako bojovník za práva černochov a kritik americkej zahraničnej politiky. Priatelil sa s Martinom Lutherom Kingom, Johnom F. Kennedym alebo Fidelom Castrom. V roku 2002 vyvolal škandál, keď prirovnal Colina Powella k otrokom, ktorí podliezali pánom, aby mali pohodlnejší život. 
Má štyri deti, dcéra Shari je úspešná herečka a modelka.

</doc>
<doc id="592908" title="Octavia Spencerová" url="https://sk.wikipedia.org/wiki?curid=592908">
Octavia Spencerová

Octavia Lenora Spencerová (* 25. máj 1970, Montgomery, Alabama,USA) je americká herečka, nositeľka Oscara.
Kariéra.
Svoju kariéru zahájila v roku 1996 vo filme "Čas zabíjať" spolu so Sandrou Bullockovou. Neskôr si zahrala menšie úlohy vo filmoch ako príklad "Nepobozkaná" s Drew Barrymore, či druhej časti filmu Spiderman. Účinkovala aj v televíznych seriáloch ako Pohotovosť či Teória veľkého tresku.
Viac dariť sa jej začalo až v roku 2008, keď sa začala objavovať v dôležitejších filmových úlohách. Taktiež režírovala krátky film "The Capitain" z roku 2009. 
V roku 2011 bola obsadená do filmu "Farba citov", kde sa objavila ako dobrosrdečná slúžka Minny. Za túto úlohu získala ocenenia Oscar, Zlatý glóbus či BAFTA a stala sa z jednou najvyhľadávanejších herečiek Hollywoodu. 
Hrala aj v snímkoch ako "Rezistencia" (2015), "Otcovia a dcéry" (2015) či "Skryté čísla" (2016) za ktorý si vyslúžila druhú nomináciu na Oscara. Tiež prepožičala svoj hlas v animovanej rozprávke "Zootropolis" (2016).

</doc>
<doc id="593109" title="Feud" url="https://sk.wikipedia.org/wiki?curid=593109">
Feud

Feud je americký televízny seriál, ktorý na báze antológie pre stanicu FX vytvorili Ryan Murphy, Jaffe Cohen a Michael Zam. 
Úvodná séria s názvom "Bette and Joan" sa vysielala od 5. marca do 23. apríla 2017 a mala 8 častí. Pojednáva o legendárnej rivalite Bette Davisovej a Joan Crawfordovej počas nakrúcania ich spoločného filmu "What Ever Happened to Baby Jane?" z roku 1962. 
28. februára 2017 potvrdila stanica FX druhú sériu s názvom "Buckingham Palace", ktorá mala priblížiť vzťah medzi Princom Charlesom a Princeznou Dianou. 3. augusta 2018 však bolo oznámené, že táto séria bola zrušená a nie je jasné, či bude seriál pokračovať.

</doc>
<doc id="593217" title="Ján Volko" url="https://sk.wikipedia.org/wiki?curid=593217">
Ján Volko

Ján Volko (* 2. november 1996, Bratislava) je slovenský atlét, šprintér. Je halový majster Európy z Glasgowa 2019. Patrí do športového klubu polície.
V detstve hrával futbal, no v 13. rokoch prešiel na atletiku, ktorej sa venuje dodnes.
Kariéra.
Začínal pretekať v klube BK HNT N Bratislava a hosťoval aj v klube AK Olomouc v českej atletickej extralige. Od roku 2019 preteká za klub Naša atletika.Jeho tréneri sú bývalá šprintérka Naďa Bendová a desaťbojár a olympionik v boboch Róbert Kresťanko.
2017.
Dňa 4. marca 2017 získal v Belehrade na Halových majstrovstvách Európy 2017 v behu na 60 metrov prekvapujúco striebornú medailu, keď dosiahol nový slovenský rekord časom 6,58 sekundy. Stal sa prvým reprezentantom Slovenska, ktorý sa prebojoval do finále najkratšieho šprintu na vrcholnom svetovom alebo európskom podujatí. Na Majstrovstvách Európy do 23 rokov v poľskom Bydgoszczi v júli 2017 získal striebornú medailu v behu na 100 metrov a zlatú medailu v behu na 200 metrov v novom slovenskom rekorde a zároveň rekorde ME do 23 rokov v hodnote 20,33 s, čím splnil limit na seniorské MS v Londýne.
2019.
Na Halových majstrovstvách Európy 2019 v Glasgowe získal 2. marca 2019 zlatú medailu v behu na 60 metrov.
2021.
Na Halových majstrovstvách Európy 2021 v Toruňi (Poľsko) získal 6. marca 2021 bronzovú medailu v behu na 60 metrov. 
Osobné rekordy.
Vonku
V hale

</doc>
<doc id="593440" title="Jozef Ürméni" url="https://sk.wikipedia.org/wiki?curid=593440">
Jozef Ürméni

Jozef Ürméni (iné mená: Jozef Urmínsky, Jozef Ürményi, Jozef Úrményi; ; * 6. december 1741, Mojmírovce† 8. jún 1825, Vál, Maďarsko) bol uhorský stoličný a krajinský hodnostár a právnik. Pochádzal zo šľachtického rodu Ilmeriovcov z Mojmíroviec (vtedajší Urmín).
Životopis.
Jozef Ürméni sa narodil 12. júna 1741 v Mojmírovciach do šľachtickej rodiny Ilmeriovcov, ktorá mala majetky v Mojmírovciach a inde v Nitrianskej stolici.
Vzdelával na najprv u J. Molnára, neskôr na strednej škole v Trnave. Študoval rakúske právo na Viedenskej univerzite a uhorské práva na univerzite v Jágri. Získal titul doktor práv.
Od roku 1766 do roku 1825 (odchod na dôchodok) pôsobil na rozličných postoch v krajinských a štátnych úradoch (napr. komisár Nitrianskeho dištriktu, od 1806 ako hlavný krajinský sudca).
Rodový majetok Jozefa Ürméniho sa stal novým sídlom rodu Ilmeriovcov.
Patril k prívržencom reforiem Márie Terézie a Jozefa II., osobitne tých, ktoré sa týkali školstva a administratívy. Mária Terézia ho poverila vedením prác na príprave Ratio educationis, ktoré ukončil predostrením návrhu v roku 1776, ktorý bol 2. augusta 1777 schválený. Jeho činnosť prispela k oprave ciest v Haliči, výstavbe verejnej infraštruktúry a zmierneniu útlaku úradov voči obyvateľstvu. Vyjadroval sa aj k ekonomickým (clo a pod.) a právnym otázkam.

</doc>
<doc id="593449" title="Bilingválne gymnázium C. S. Lewisa" url="https://sk.wikipedia.org/wiki?curid=593449">
Bilingválne gymnázium C. S. Lewisa

Bilingválne gymnázium C.S. Lewisa (tzv. 'Bilgym') je cirkevné bilingválne gymnázium s výučbou v slovenčine a angličtine (a výberovými jazykmi španielčina/nemčina). Zriaďovateľom gymnázia je Cirkev bratská v Slovenskej republike. Sídli v bezbariérovej budove školy na Haanovej ulici 28 v Bratislave. Je pomenované podľa C. S. Lewisa (1898 – 1963), britského profesora, spisovateľa a kresťanského apologétu.
Misia školy je nasledovná: ""Každého žiaka vzdelávame a vychovávame k tvorivému a kritickému mysleniu, k zodpovednosti voči sebe, druhým a svetu a k schopnosti tvoriť komunity v duchu kresťanských biblických hodnôt"."
Ponúka denné štúdium s anglickým bilingválnym programom v menších triedach. Každý študent platí školné pričom k dispozícií sú aj plné štipendiá pre tých, čo si školu nemôžu dovoliť. 
Dejiny.
Vzniklo v roku 2004, keď nadviazalo na existenciu Cirkevnej základnej školy Narnia na Beňadickej ulici. 
Projektom zriadenia školy bol poverený Miroslav Kocúr, ktorý sa stal prvým riaditeľom. V roku 2007 ho nahradila Jana Klagová, od 1. augusta 2011 bol riaditeľom Dušan Jaura. Toho k začiatku školského roku 2019/2020 vystriedal Peter Figeľ.
Od roku 2008 gymnázium prostredníctvom výmenných pobytov spolupracuje s Minnehaha Academy (Minnesota, USA) a od roku 2012 s Montana State University.
22. februára 2017 navštívil školu veľvyslanec USA Adam Sterling. 
V roku 2017 gymnázium dostalo ocenenie Generácia 3.0 za program charakterového vzdelávania ,ktorého súčasťou je predmet Náboženstvo a etika, program neformálneho vzdelávania, mentoringu a dobročinnosti. 
V roku 2019 bol projekt rekonštrukcie budovy gymnázia ocenený architektonickou cenou CE.ZA.AR. 
Od októbra 2019 sa v priestoroch gymnázia v nedeľu stretáva zbor Cirkvi bratskej Kaplnka.

</doc>
<doc id="593527" title="Valtteri Bottas" url="https://sk.wikipedia.org/wiki?curid=593527">
Valtteri Bottas

Valtteri Bottas (* 28. august 1989, Nastola, Fínsko) je fínsky automobilový pretekár a pilot Formuly 1. Aktuálne jazdí pre Mercedes.
Kariéra.
Formula 1.
Williams (2013–2016).
Valtteri Bottas sa v roku 2013 stal jazdcom tímu Williams. Jeho tímovým kolegom bol Pastor Maldonado. Počas VC Kanady sa kvalifikoval na treťom mieste, za prvým Vettelom a druhým Hamiltonom. Prvé body v F1 získal počas VC USA, kde v pretekoch skončil na ôsmom mieste. V záverečnom hodnotení šampionátu sa umiestnil na 17. priečke.
V roku 2014 sa Bottasovým novým tímovým kolegom stal Felippe Massa, ktorý odišiel z Ferrari. Počas VC Rakúska sa kvalifikoval na druhom mieste a preteky dokončil tretí. Počas roka sa dostal na pódium ešte päť krát. V celkovom poradí šampionátu skončil štvrtý.
S Massom zostali vo Williamse aj v roku 2015. Hneď v prevých pretekoch sa kvalifikoval na šiestom mieste, no počas kvalifikácie sa zranil a v nemocnici mu počas kontroly zistili mierne poškodenie tkaniva na chrbte a nebol uvoľnený do závodu. Počas roka získal menej pódiových umiestnení oproti predchádzajúcemu roku - iba dve (Kanada a Mexiko). V šampionáte skončil piaty a druhý rok po sebe získal viac bodov ako jeho skúsenejší tímový kolega Massa.
V roku 2016 získal iba jedno pódium - v Kanade. Počas kvalifikácie na VC v Baku dosiahol neoficiálny rekord F1, keď počas kvalifikácie dosiahol rýchlosť 378 km/h. Celkovo skončil ôsmy.
Mercedes (2017–súčasnosť).
Potom, čo Nico Rosberg získal titul majstra sveta a náhle odišiel z F1, bolo 16. januára 2017 oznámené, že ho v Mercedese nahradí Valtteri Bottas. V prvých pretekoch skončil na treťom mieste. Prvú pole position získal počas VC Bahrajnu a prvé víťazstvo v kariére v nasledujúcich pretekoch v Rusku. Ten rok získal ešte ďalšie dve víťazstvá - v Rakúsku a Abu Dhabi. V konečnom poradí šampionátu skončil na treťom mieste.
Rok 2018 nezačal pozitívne, keď počas prvej kvalifikácie v Malbourne havaroval a musel štartovať z pätnásteho miesta. Nasledujúce dva preteky získal dve druhé miesta. Vo VC Azerbajdžanu sa počas hektického závodu Bottasovi podarilo dostať na prvé miesto. Dve kolá pred koncom však Bottas prešiel po úlomku karbonu na trati a dostal defekt, kvôli čomu nedokončil preteky. Pred VC Nemecka podpísal zmluvu na rok 2019 s možnosťou pretekať pre Mercedes aj v roku 2020. Ten rok Bottas nezískal ani jedno víťazstvo a v šampionáte skončil až na šiestom mieste.

</doc>
<doc id="593551" title="Ján Zozuľak" url="https://sk.wikipedia.org/wiki?curid=593551">
Ján Zozuľak

Prof. ThDr. Ján Zozuľak, PhD. (* 9. jún 1968, Stropkov) je slovenský filozof, teológ, patrológ a byzantológ, univerzitný profesor a znalec gréckeho jazyka. Zaoberá sa byzantskou filozofiou a gréčtinou. Pôsobí na Katedre filozofie Filozofickej fakulty Univerzity Konštantína Filozofa v Nitre. Je autorom viacerých monografií a vedeckých článkov. Po ukončení vysokoškolského štúdia absolvoval štúdium gréckeho jazyka na Filozofickej fakulte Kapodistriasovej univerzity v Aténach a pod vedením prof. Styliana Papadopulosa, popredného svetového patrológa, pokračoval v doktorandskom štúdiu na Teologickej fakulte tej istej univerzity.
Vedecko-výskumné zameranie.
Venuje sa vedeckej práci s gréckymi originálmi textov byzantských mysliteľov, prekladu gréckych textov, analýze filozofických pojmov, antropologickým a etickým otázkam. Na základe štúdia pôvodných gréckych prameňov analyzuje pokračovanie antickej filozofie v dielach byzantských mysliteľov.

</doc>
<doc id="593603" title="Melina Merkurisová" url="https://sk.wikipedia.org/wiki?curid=593603">
Melina Merkurisová

Melina Merkurisová (iné mená: Melina Merkuriová, Melina Mercouri; ; * 18. október 1920, Atény, Grécko† 6. marec 1994, New York, USA) bola grécka herečka, speváčka a politička.
V rokoch 19811989 a 19931994 bola ministerkou kultúry za ľavicovú stranu Panhelénske socialistické hnutie ("Πανελλήνιο Σοσιαλιστικό Κίνημα"), ktorej bola spoluzakladateľkou. Počas turecko-cyperských sporov v osemdesiatych rokoch 20. storočia pritiahla sympatie západnej verejnosti na stranu Cypru a Grékov. Je autorkou projektu Európske mesto kultúry, ktorý Európska únia rozbehla roku 1985. Preslávila sa svojou medzinárodnou kampaňou proti gréckej vojenskej junte, ktorá sa v krajine chopila moci roku 1967.
Jej najslávnejšou filmovou rolou bola prostitútka Ilja v snímke "Pote Tin Kyriaki" ("Ποτέ Την Κυρ"ιακή), za ktorú dostala cenu pre najlepšiu herečku na festivale v Cannes roku 1960 a bola nominovaná na Oscara a cenu BAFTA. Na cenu BAFTA bola nominovaná tiež roku 1962 za titulnú rolu v snímke "Phaedra". Trikrát bola tiež nominovaná na Zlatý glóbus (filmy "Phaedra", "Topkapi" a "Promise at Dawn").
Jej druhým manželom bol francúzsky režisér Jules Dassin.
V ankete "Veľkí Gréci" ("Μεγάλοι Έλληνες" – "Megali Ellines") gréckej stanice "Skai TV" z roku 2009, ktorej cieľom bolo vybrať najväčšie osobnosti gréckej histórie, vrátane starovekého Grécka, skončila na 13. mieste.

</doc>
<doc id="593644" title="Lillian Gish" url="https://sk.wikipedia.org/wiki?curid=593644">
Lillian Gish

Lillian Gish, vlastným menom Lillian Diana de Guiche (* 14. október 1893, Springfield, Ohio, USA† 27. február 1993, New York, New York) bola americká herečka. Americký filmový inštitút ju v roku 1999 vyhlásil za sedemnástu najväčšiu ženskú hereckú hviezdou 20. storočia.
Životopis.
Narodila sa v roku 1893, ale celý život uvádzala rok narodenia 1896, ktorý možno nájsť v mnohých publikáciách (pozri "Encyklopédia filmu", Obzor, Bratislava 1993). Od detstva hrala v divadle, aby uživila rodinu po tom, čo od nich otec odišiel. 
V roku 1912 ju pre film objavil David Wark Griffith, keď ju obsadil do krátkometrážnej detektívnej snímky "Neviditeľný nepriateľ". Stala sa hviezdou ďalších Griffithovych filmov: "Princezná z Betulie" (1913), "Zrodenie národa" (1915), "Intolerancia" (1916), "Zlomený kvet" (1919), "Cesta na východ" (1920). Neskôr hrala aj vo filmoch iných režisérov: "Šarlatové písmeno" (Victor Sjöström, 1926), "La Bohème" (King Vidor, 1926) alebo "Nepriateľ" (Fred Niblo, 1928). Po zavedení zvukového filmu dostávala menej rolí: objavila sa napr. vo westerne "The Unforgiven" (John Huston, 1960), hrala babičku v satire Roberta Altmana "Svadba" (1978), s filmom sa rozlúčila hlavnou rolou v psychologickom filme Lindsaya Andersona "Augustové veľryby" (1987).
Bola tiež režisérkou, natočila film "Remodeling hier Husband" (1920). Zomrela vo veku nedožitých sto rokov v spánku na zlyhanie srdca.
Jej sestrou bola herečka Dorothy Gishová, jej vzdialenou príbuznou je súčasná herečka Annabeth Gish. Nikdy sa nevydala a nemala deti, špekulácie o svojom milostnom vzťahu s Griffithom odmietala a zásadne o ňom hovorila ako o "pánovi Griffithovi". Jej blízkou priateľkou bola herečka Helen Hayesová, bola krstnou matkou jej syna, herca Jamesa Gordona MacArthura. Bola známa svojimi krajne pravicovými názormi, angažovala sa v hnutí America First Committee, ktoré odmietalo vstup USA do 2. svetovej vojny.
V roku 1971 dostala Academy Honorary Award za celoživotné dielo, v roku 1984 jej bola udelená AFI Life Achievement Award. Ako rodáčka zo štátu Ohio bola v roku 1980 uvedená do "Ohio Women's Hall of Fame". V závete odkázala svoj majetok na udeľovanie ceny pre "ľudí, ktorí robia svet krajší", nazvanej "The Dorothy and Lillian Gish Prize". Vydala spomienkovú knihu "The Movies, Mr. Griffith, and Me" (Prentice-Hall, 1969).

</doc>
<doc id="593698" title="Vikingovia (seriál)" url="https://sk.wikipedia.org/wiki?curid=593698">
Vikingovia (seriál)

Vikingovia je historický dramatický televízny seriál, ktorý vytvoril a písal Michael Hirst. Seriál sa nakrúcal v Írsku a premiéru mal 3. marca 2013 na kanadskej stanici History. Posledné časti vyšli 30. decembra 2020 na platforme Prime Video.
Seriál je inšpirovaný ságou o Ragnarovi Lothbrokovi, farmárovi a nadanom bojovníkovi. Legenda hovorí, že Ragnar bol priamym potomkom Ódina, boha vojny a ochrancu všetkých bojovníkov. Hlavný hrdina túži prekročiť oceán a otvoriť tak svojmu kmeňu nový svet bohatstva a pôdy, avšak dlho je za svoju ambicióznu ideu považovaný za naivného snílka. Cez všetku preliatu krv sú Vikingovia predovšetkým príbehom pevného puta medzi rodinou a priateľmi.
Seriál mal na Slovensku premiéru 13. januára 2014 na JOJ, neskôr sa presunul na sesterskú stanicu Plus.

</doc>
<doc id="593768" title="Brie Larson" url="https://sk.wikipedia.org/wiki?curid=593768">
Brie Larson

Brie Larson, vlastným menom Brianne Sidonie Desaulniers; (* 1. október 1989, Sacramento, Kalifornia, USA) je americká herečka a speváčka.
Životopis.
Narodila sa rodičom Heather Edwards a Sylvainovi Desaulniersovi. Rodičia sú chiropraktici. Jej rodným jazykom je francúzština. Po rozvode rodičov sa presťahovala s matkou a sestrou do Los Angeles. Po výučbe doma študovala herectvo na "American Conservatory Theater" v San Franciscu. 
Svoju kariéru začala v deväťdesiatych rokoch, keď hrala malé úlohy v rôznych seriáloch. Prvú väčšiu úlohu dostala v roku 2004 vo filme "Koniec snenia". V rokoch 2009 - 2011 hrala v seriáli "United States of Tara". Ako speváčka vydala v roku 2005 album "Finally Out of P.E."
V roku 2016 získala ceny Zlatý glóbus, BAFTA i Oscara za výkon v hlavnej úlohe v dráme "Izba".
29. júna 2016 bolo oznámené, že sa stala, ako jedna zo 683 osobností, členkou Akadémie filmových umení a vied.
Od roku 2013 je jej partnerom hudobník a herec Alex Greenwald.

</doc>
<doc id="593773" title="Jennifer Morrisonová" url="https://sk.wikipedia.org/wiki?curid=593773">
Jennifer Morrisonová

Jennifer Morrisonová (; * 12. apríl 1979, Chicago, Illinois, USA) je americká herečka, modelka, režisérka a producentka známa z TV seriálov ako "Dr. House" (2004), "Ako som spoznal vašu matku" (2005) alebo "Kde bolo, tam bolo" (2011).
Životopis.
Jennifer sa narodila v roku 1979 v Chicagu. Má dvoch mladších súrodencov, sestru Juliu a brata Daniela. Pochádza z učiteľskej rodiny.
Navštevovala South Middle School a v roku 1997 zmaturovala na Prospect High School. V roku 2000 zmaturovala na Loyola University Chicago v odboroch divadlo a angličtina. Študovala v Steppenwolf Theatre Company, predtým než sa nasťahovala do Los Angeles.
Kariéra.
Svoju kariéru začala už v detstve. Začínala ako detská modelka, účinkovala v reklamách pre JC Penney, Montgomery Ward, či pre Rice Krispies and Mondos. Keď mala desať rokov, objavila sa na obálke časopisu Sports Illustrated for Kids s basketbalistom Michaelom Jordanom.
Vo filme sa prvý raz objavila v roku 1994, film "Križovatka", kde hrala dcéru herca Richarda Gereho a herečky Sharon Stoneovej. Jej prvá väčšia úloha však prišla v roku 2000, vo filme "Urban Legends: Final Cut". Zlom v kariére jej však priniesol seriál z lekárskeho prostredia "Dr. House" (2004). Jennifer stvárnila postavu menom Allison Cameron. Pracovala tiež na seriáloch ako napríklad "Dawsonov svet" (1998) alebo "Touched by an Angel" (1996).
Objavila sa aj po boku hercov Angeliny Jolie a Brada Pitta vo filme "Pán a Pani Smithovci", z roku 2005. V rovnakom roku sa tiež snažila o rolu Lizzie z filmu "Láska z nebies", ktorú neskôr získala Reese Witherspoonová.
V roku 2007 si zahrala po boku Roba Schneidera vo filme "Kung-fu frajer" a v roku 2009 si zahrala vo filme "Star Trek", kde sa jej postava volala Winona Kirk. Pripojila sa tiež k nakrúcaniu seriálu "Ako som spoznal vašu mamu", ktorý sa točil od roku 2005. Jennifer v ňom hrala priateľku hlavnej mužskej postavy v seriály - Teda Mosbyho.
V roku 2011 získala hlavnú úlohu v seriály "Kde bolo, tam bolo", kde ju môžeme vidieť ako dcéru Snehulienky a Princa Krasoňa. Jennifer sa tiež podieľala aj ako producentka niektorých častí.
V roku 2017 režírovala svoj prvý film "Sun Dogs".
Osobný život.
Od roku 2004 chodila s hercom Jessem Spencerom, s ktorým sa spoznala počas natáčania seriálu "Dr. House". Spencer ju požiadal o roku, na Eiffelovej veži v roku 2006, no pár sa rozišiel v roku 2007. V roku 2009 začala chodiť s hercom z Prison break Amaurym Nolascom. Ich vzťah trval 3 roky. Od mája 2012 do augusta 2013 chodila s jej hereckým kolegom zo seriálu "Kde bolo, tam bolo", Sebastianom Stanom.

</doc>
<doc id="593793" title="Marek Eštok" url="https://sk.wikipedia.org/wiki?curid=593793">
Marek Eštok

Mgr. Marek Eštok (* 14. august 1970, Michalovce) je slovenský diplomat a politik, bývalý mimoriadny a splnomocnený veľvyslanec SR vo Francúzskej republike, Monackom kniežatstve a Alžírsku. Medzi júlom 2017 a aprílom 2021 bol veľvyslancom pri Rade Európy v Štrasburgu.
Vzdelanie.
Gymnázium Pavla Horova v Michalovciach navštevoval v rokoch 19841988. Po maturite v období 19881993 študoval na Filozofickej fakulte Univerzity Komenského v Bratislave kde získal titul Mgr. Diplomatický kurz a stáž v Rade Európy v Štrasburgu absolvoval v roku 1993.
Ocenenia.
Rad Čestnej légie, III. triedaKomandér, rok udelenia 2017

</doc>
<doc id="593797" title="Emma Robertsová" url="https://sk.wikipedia.org/wiki?curid=593797">
Emma Robertsová

Emma Robertsová (* 10.február, 1991,Rhinebeck, New York, Spojené štáty) je americká herečka a speváčka. Známa z filmov ako Hotel pre psy (2009),Vreskot 4 (2011),My sme Millerovci (2013). V roku 2015, získala hlavnú postavu v seriáli Scream Queens. Jej tetou je známa uznávaná herečka Julia Roberts.
Životopis a kariéra.
Emma Roberts sa narodila do rodiny herca Erica Robertsa a jeho manželky Kelly Cunnigham. Má jednu nevlastnú sestru a jej tetou je herečka Julia Roberts.
Prvý raz sa na filmovom plátne objavila v roku 2001, vo filme Kokaín spolu s hercami ako Johnny Depp či Penélope Cruz. 
V roku 2004 prišla prvá veľká rola s televíznym seriálom Neslávna, ktorý vysielala satelitná televízna stanice Nickelodeon. Za rolu Addie Singerová získala nomináciu na Teen Choice Award a niekoľko nominácií na cenu Young Artist Award.
V roku 2010 sa stala súčasťou filmu Na sv. Valentína, v ktorom si zahrala so svojou tetou Juliou Roberts. S hercom Freddiem Highmoreom si zahrala vo filme "Umenie zapadnúť ". Vo filme Vreskot 4, po boku Neve Campbell a Courteney Cox stvárnila postavu Jill Robertsovej. S Jennifer Aniston a Jasonom Sudeikisom si zahrala vo veľmi úspešnom filme My sme Millerovci.
V roku 2013 získala menšiu rolu v americkom seriáli American Horror Story. 
V roku 2015 získala hlavnú rolu v seriáli Scream Queens, po boku Jamie Lee Curtisovej.

</doc>
<doc id="593798" title="Ghostory" url="https://sk.wikipedia.org/wiki?curid=593798">
Ghostory

Ghostory je 2D indie logická adventúra od RigidCore Games, characteristická pixel-artovou grafikou a humorným príbehom. Hra začala ako študentský projekt na 
Masarykovej univerzite, ale po vyhratí kategórie najlepší študentský projekt na Game Access 2016 v Brne bola hra ohlásená ako samostatný titul. Po prekonaní Greenlightu na Steame bola hra vydaná 23. októbra 2017. Hra bola nominovaná v ankete Česká hra roku 2017 za najlepší príbeh.
Vývoj.
Hra začala ako študentský projekt na Fakulte informatiky Masarykovej univerzity v Brne štyrmi študentmi z Košíc. Vzhľadom na pozitívne odozvy, hra sa prihlásila do kategórie študentských projektov na konferencii Game Access 2016, ktorú vyhrala. Následne, vývojári sa rozhodli s hrou pokračovať ako plnohodnotný titul na platformu Steam, spúšťajúc Greenlight stránku 23. septembra 2016 na konferencii Intel Buzz Workshop Warszawa 2016. Po 11 dňoch hra Greenlightom prešla a vydanie bolo ohlásené na neskorý 2016, čo bolo presunuté na začiatok 2017. Ghostory Demo bolo vypustené 31. decembra 2016. Samotná hra nakoniec vyšla 23. októbra 2017.
Príbeh.
V Ghostory sa hráč vžíva do role osamelého cestovateľa, ktorý sa stratil v lese. Napije sa z neznámeho jazera, ktoré mu dá supersilu – vie sa premeniť na ducha, lietať okolo, a premeniť sa naspäť. Ako však čoskoro zisťuje od stále vtipkujúcej babky žijúcej v okolí, spolu s tým je aj prekliaty – pomaly zomiera a potrebuje liek. Po rýchlom slede udalostí sa cestovateľ ocitne zapadnutý v jaskyni s jedným cieľom – dostať sa bezpečne von aj s jeho liekom, žltou hubou, ktorú nosí v batohu.. Priebehom hry sa hráč dozvedá viac o jaskyni, pochybným dôvodom, pre ktoré je v nej uväznený a uvažuje, čomu vlastne môže veriť.
Hrateľnosť.
"Ghostory" je 2D logická adventúra, skladajúca sa z mnohých krátkych levelov. V každom z nich je cieľom hráča doniesť "batoh" z jednej strany mapy na druhú. Aby to mohol spraviť, musí prepínať páky, hýbať platformami, zbierať kľúče a interagovať s ďalšími elementami. Základným ťahákom hry je ale prepínanie medzi dvoma formami. V "ľudskej forme" hráč môže interagovať s objektami a hlavne nosiť batoh. V "duchovnej forme" hráč môže lietať skrz steny a priestory, aby sa dostal kam len potrebuje, ale batoh so sebou zobrať nemôže. Hráč tak potrebuje striedať obe formy, aby riešil logické problémy a dostal batoh k východu.
Hra sa skladá z 3 prostredí a uvádza nové mechaniky postupne, ako hráč hrou progresuje. Celkovo sa hra sústredí na riešenie logických hádaniek oveľa viac ako na mechanickú zdatnosť hráča, v leveloch nie je časový limit a hráč nemôže v leveli umrieť.

</doc>
<doc id="593818" title="Anton Yelchin" url="https://sk.wikipedia.org/wiki?curid=593818">
Anton Yelchin

Anton Yelchin (; * 11. marec 1989, Leningrad, Rusko, Sovietsky zväz† 19. jún 2016 Los Angeles, Kalifornia, Spojené štáty) bol americký herec ruského pôvodu známy z filmov ako "Charlie Bartlett (2007)" či "Star Trek (2009)".
Životopis a kariéra.
Narodil sa v marci roku 1989 v Leningrade, dnešnom Petrohrade, do rodiny úspešných krasokorčuliarov. Keď mal Anton len pár mesiacov tak emigrovali do Spojených štátov. Vyrastal v Los Angeles a bol židovského pôvodu. 
Prvú skúsenosť so svetom filmu mal v roku 2000. O rok neskôr sa objavil vo filme "Ako pavúk" po boku herca Morgana Freemana alebo vo filme s Anthony Hopkinsom "Srdce v Atlantíde", ktorý je sfilmovaný podľa knižnej predlohy od Stephena Kinga, jeho postava mu zaistila nomináciu na Young Artist Award. Objavil sa aj v seriály Huff, v ktorom pôsobil od roku 2004 do roku 2006. Vo filme Charlie Bartlett z roku 2007, stvárnil nezvládnuteľného chlapca z bohatej rodiny. 
Vyhral Cenu veľkej poroty na festivale v Sundance, za postavu Jacoba z filmu "Šialene zamilovaný (2011)". Vyskúšal si aj dabing. Jeho hlas prepožičal jednému zo šmolkov, v animovanej rozprávke "Šmolkovia" a "Šmolkovia 2".
V spoločnosti herečiek Tildy Swinton a Mie Wasikowskej, sa objavil v dráme s upírskou tématikou "Prežijú len milenci (2013)". 
Od roku 2009, pôsobil na filmovom spracovaní Star Treku. Objavil sa vo všetkých troch častiach. Posledná časť vyšla po jeho náhlej smrti.
Úmrtie.
Dňa 19. júna 2016 zomrel pri nehode s autom, mal len 27 rokov. Prirazilo ho vlastné auto na príjazdovej ceste v Los Angeles. Po jeho smrti, celý štáb filmu Star Trek povedal, že úloha Pavla Čechova by nemala byť prepracovaná. "Star Trek: Do neznáma" bol venovaný jeho pamiatke. Pochovaný je na cintoríne Hollywood Forever Cemetery, v Los Angeles.

</doc>
<doc id="593820" title="Rooney Marová" url="https://sk.wikipedia.org/wiki?curid=593820">
Rooney Marová

Rooney Marová (; * 17. apríl 1985, Bedford, New York, USA) je americká herečka. Je známa z filmov ako "Muži ktorí nenávidia ženy (2011)", "Vedľajšie účinky (2013)" alebo "Carol (2015)" Bola dva krát nominovaná na cenu Oscara a dva krát na cenu Zlatého glóbusu. V roku 2016 získala cenu v Cannes za film "Carol" (2015).
Životopis.
Patricia Rooney Mara, pochádza z Bedfordu v štáte New York, kde aj vyrastala. Má dvoch bratov a sestru Kate Mara, ktorá sa živí tiež ako herečka. Obaja jej rodičia sú írskeho pôvodu. Po maturite sa rozhodla precestovať celú Južnú Ameriku a venovať sa tak problematike životného prostredia. Po štyroch mesiacoch sa vrátila do New Yorku a začala študovať psychológiu. Od malička mala Rooney rada filmy a muzikály preto chcela skúsiť prácu herečky a podarilo sa. Po príchode do showbiznisu prestala používať jej prvé meno Patrícia, ktoré sa jej nikdy nepáčilo a začala používať pseudonym Rooney, ktoré je tiež jej druhým menom a tiež menom jej mamy za slobodného stavu.
Kariéra.
Jej herecká kariéra sa začala v roku 2005, vo filme "Temná legenda 3", kde si zahrala jednu dievčinu z triedy. Časom, sa začala viac vo filmoch presadzovať. Upútala na seba viac až v roku "2010", vo filme "Sociálna sieť", kde stvárnila bývalú priateľku Marka Zuckerberga. Zahrala si tiež aj v remake horroru "Nočná mora z Elm Street".
Zlom prišiel v roku 2011, keď si ju vybral režisér David Fincher do hlavnej ženskej úlohy Lisbeth vo filme "Muži čo nenávidia ženy". Film jej zaručil nomináciu na Oscara aj na Zlatý glóbus.
Tiež si zahrala po boku hercov ako Channing Tatum, Jude Law či Catherine Zeta-Jones, v dráme "Vedľajšie účinky" z roku 2013.
V roku 2015 bola obsadená do filmu "Carol" spolu s jej hereckou kolegyňou Cate Blanchett. Film poukazuje na vzťah dvoch žien, ktoré stvárnila Mara s Blanchett, ktorý je v 50.rokoch 20. storočia neprijateľný. Film jej zaručil druhú nomináciu na Oscara a taktiež aj na Zlatý glóbus. Cenu získala až na festivale v Cannes.
V roku 2016 sa objaví vo filme "Lion", ktorý sa natáča v Kalkate. Vo filme sa objaví aj herečka Nicole Kidman.
V roku 2018 natočila film Mária Magdaléna, kde úlohu Ježiša Nazaretského zahral jej partner Joaquin Phoenix.

</doc>
<doc id="593828" title="Lee Grant" url="https://sk.wikipedia.org/wiki?curid=593828">
Lee Grant

Lee Grant, vlastným menom Lyova Haskell Rosenthal, (* 31. október 1926, New York, New York, USA) je americká herečka a režisérka.
Životopis.
Starí rodičia z otcovej strany boli židovskí prisťahovalci z Poľska. Matka bola tiež židovského pôvodu a do USA prišla z Ruska.
Na javisku debutovala v opere Franca Leoniho "L'Oracolo" v Metropolitan Opera v roku 1931 ako päťročná, neskôr sa venovala baletu.
Za svoju prvú úlohu vo filme "Detective Story" z roku 1951 bola nominovaná na Oscara za najlepší ženský herecký výkon vo vedľajšej úlohe a vyhrala Prix d'interprétation féminine na festivale v Cannes.
Za svoju úlohu vo filme "Shampoo" z roku 1975 získala Oscara. Na rovnaké ocenenie bola nominovaná ešte trikrát, avšak zakaždým neúspešne. Ako režisérka sa podieľala napríklad na seriáli "Intimate Portrait", ale tiež natočila niekoľko filmov.

</doc>
<doc id="593877" title="Ulica Jozefa Cígera-Hronského" url="https://sk.wikipedia.org/wiki?curid=593877">
Ulica Jozefa Cígera-Hronského

Ulica Jozefa Cígera-Hronského je ulica v Bratislave, v mestskej časti Nové Mesto. 
Je pomenovaná podľa Jozefa Cígera-Hronského (18961960), slovenského spisovateľa. Do 22. apríla 1992 mala názov Rauchova ulica, podľa Ľudovíta Raucha (19021944), slovenského kommunistického funkcionára, účastníka protinacistického odboja.
Tiahne sa od Račianskeho mýta po Kraskovu, je rovnobežná so Sibírskou a Račianskou. Ulicu tvorí súbor panelových domov zo začiatku 60. rokov 20. storočia.

</doc>
<doc id="593918" title="Mauretania (parník, 1906)" url="https://sk.wikipedia.org/wiki?curid=593918">
Mauretania (parník, 1906)

Mauretania bol luxusný zaoceánsky parník (R.M.S."Royal Mail Ship"), vlastnený Cunard Line a postavený v rokoch 19041907 v lodenici Swan Hunter v britskom Wallsende. Loď bola pomenovaná podľa rímskej provincie Mauretania v severnej Afrike.
Mauretania bola držiteľkou Modrej stuhy Atlantiku, udeľovanej lodi s najrýchlejším dopravným spojením Európy s Amerikou. Dva roky po potopení Titanicu mala 1. plavbu väčšia, ale podobná loď RMS Aquitania, ktorá mala konkurovať triede Olympic a aj nemeckej triede Imperator. Cez 1. svetovú vojnu slúžila ako krížnik a nemocničná loď, po vojne bola Mauretania naspäť vrátená Cunard Line. V tridsiatych rokoch bola loď prefarbená na bielo, pod čiarou ponoru na zeleno. V roku 1935 bola predaná do šrotu. Jej sesterskou loďou bola Lusitania.

</doc>
<doc id="593924" title="Zoznam futbalových rekordov" url="https://sk.wikipedia.org/wiki?curid=593924">
Zoznam futbalových rekordov

Zoznam futbalových rekordov je prehľad historických prvenstiev, rekordov a zaujímavostí zo sveta futbalu so zameraním na vrcholový futbal. V prehľade sú zaznamenané rekordné výkony z medzinárodných súťaží reprezentačných mužstiev, z európskych a medzikontinentálnych klubových pohárov, ako aj z domácich ligových súťaží a národných pohárových súťaží.
Medzikontinentálne klubové poháre.
Interkontinentálny pohár 
Majstrovstvá sveta klubov 
Domáce klubové súťaže.
Góly.
Králi strelcov
Zaujímavosti.
Divácke rekordy 

</doc>
<doc id="594002" title="Ponyo z útesu nad morom" url="https://sk.wikipedia.org/wiki?curid=594002">
Ponyo z útesu nad morom

Ponyo z útesu nad morom (skrátene Ponyo, , ) je japonský animovaný film z roku 2008 z dielne Studio Ghibli. Režíroval ho Hajao Mijazaki. Fantasy príbeh určený nie len pre detského diváka sa sústredí na rybku menom Ponyo, ktorá sa skamaráti s 5-ročným ľudským chlapcom Sosuke a chce sa stať ľudským dievčaťom.
Film bol vydaný v Japonsku 19. júla, 2008, v USA a Kanade 14. augusta 2009, a v Británii 12. februára 2010.
Obsah.
Rybka Polumi-Šarudin (anglicky Brunhilda) býva pod morom so svojimi sestrami a svojim otcom Fujimotom - vedcom a čarodejníkom. Jedného dňa sa jej podarí utiecť a vypláva na hladinu na chrbte medúzy ale kvôli množstvu odpadkov na plytčine skončí uväznená v sklenenom pohári. Nájde ju malý chlapec Sosuke, ktorý býva na útese nad morom. Keď sa ju pokúša dostať von z pohára poreže si prst. Rybka mu ranu oblíže a zahojí. Sosuke ju pomenuje Ponyo, sľúbi jej že ju bude ochraňovať a zoberie ju so sebou do škôlky. Medzitým sa Fujimoto a jeho vodný duch snažia Ponyo dostať naspäť. Keď sa im to nakoniec podarí Sosuke je z toho veľmi nešťastný.
Ponyo a Fujimoto sa hádajú a Ponyo povie že chce byť človek pretože sa zamilovala do Sosukeho. Vďaka jej mágií sa jej podarí nechať si narásť zvláštne nohy a ruky. Jej otec sa ju pomocou silnejšej mágie snaží zmeniť naspäť ale vďaka jej sestrám sa jej podarí spôsobiť chaos, úplne sa premení na človeka a vyvolá tsunami. Ponyo beží po tejto vlne a dostane sa k Sosukemu. U neho doma spoznáva rôzne ľudské veci. Sosukeho matka Lisa sa musí vrátiť do domova dôchodcov kde pracuje a nechá Sosukeho strážiť dom.
Ponyina matka sa v noci stretne s jej otcom a chce aby sa Ponyo stala človekom ak Sosuke dokáže že je čestný. Ak ale neuspeje Ponyo sa premení na morskú penu.
Ráno sa Sosuke a Ponyo zobudia a zistia že Lisa ešte nie je doma lebo všetky cesty sú zaplavené vodou. Ponyo zväčší hračkársku loď a vydajú sa ju hľadať. Cestou stretávajú mnohé ďalšie člny. Ponyo sa cestou unaví a vyčerpá svoje magické schopnosti. Kvôli tomu sa zmenší naspäť aj loďka ale stihnú sa dostať na breh. Nájdu prázdne Lisine auto a musia pokračovať v ceste peši. Ponyo je tak veľmi vyčerpaná že sa znova premení na rybu.
Lisa aj ostatní z domova sú v bezpečí vďaka Ponyinej matke. Fujimoto sa snaží Sosuke s Ponyo priviesť k nim ale oni mu neveria. Nakoniec sa mi to podarí a Sosuke sa konečne stretne s Lisou a Ponyinou matkou. Tu Sosuke preukáže svoju čestnosť tým, že prijme Ponyo takú aká je a ona sa môže stať človekom.
Zaujímavosti.
Režisér filmu Hajao Mijazaki povedal, že jeho inšpiráciu bola Malá morská víla od Hansa Christiana Andersena.
Mijazaki bol sám zapojený do ručne kreslenej animácie filmu. Rád kreslil more a vlny sám a užíval si experimentovanie s tým ako vyjadriť túto dôležitú časť filmu. Táto detailná kresba vyústila do 170 000 samostatných obrázkov do filmu.
Meno Ponyo je onomatopoja založená na Mijazakiho predstave mäkkého piskľavého zvuku, ktorý jej telo vydáva po dotyku.
Prímorská dedinka, kde sa príbeh odohráva je inšpirovaná skutočným mestom Tomonoura v národnom parku Setonaikai v Japonsku, kde bol Mijazaki v roku 2005.
Niektoré časti príbehu a aj hudba boli ovplyvnené operou Richarda Wagnera - "Die Walküre".
Postava Sosukeho je založená na Mijazakiovom synovi Gorovi Mijazakim keď mal päť rokov.
Mijazaki chcel, aby jeho ďalší film bol "Ponyo z útesu nad morom 2", ale producent Toshio Suzuki ho presvedčil, aby urobil "The Wind Rises" ("Zdvíha sa vietor").

</doc>
<doc id="594040" title="Queen Latifah" url="https://sk.wikipedia.org/wiki?curid=594040">
Queen Latifah

Queen Latifah, vlastným menom Dana Elaine Owens (* 18. marec 1970, Newark, New Jersey, USA) je americká herečka a speváčka. Za svoj herecký výkon bola nominovaná na Zlatý glóbus či na cenu SAG Award.
Životopis.
Jej matka Rita Bray bola učiteľka, otec Lancelot Owens policajný dôstojník. Okrem Queen mali ešte syna Lancelota Jr. Rodičia sa rozviedli, keď mala desať rokov.
Na strednej škole si veľmi obľúbila rap a hip-hop. So svojimi kamarátkami Tangy B a Landy D sa rozhodli založiť skupinu "Ladies Fresh". Skupina zaujala miestneho DJ Marka Jamesa, známeho ako DJ Mark the 45 King. Neskôr sa premenovali na "Flavor Unit". Roku 1988 vydala svoj prvý singel „Wrath of My Madness“. Nasledujúceho roka potom celé album "All Hail to the Queen", ktorého sa predalo cez milión kópií.

</doc>
<doc id="594166" title="Balkánska ulica (Bratislava)" url="https://sk.wikipedia.org/wiki?curid=594166">
Balkánska ulica (Bratislava)

Balkánska ulica je ulica v Bratislave, v mestskej časti Rusovce. Je pomenovaná podľa Balkánskeho polostrova. 
Je hlavnou dopravnou tepnou v Rusovciach. Sú na ňu kolmé ulice Pri gaštanovej aleji, Lónyaova, Keltská, Maďarská, Gerulatská, Kórejská, Vývojová, Zdravotnícka, Lesnícka, Hájová. Ústia do nej aj Kovácsova a Ulica Ľudmily Kraskovskej.
Tvorí ju zástavba rodinných domov. Na Balkánskej 31 sídli folklórny súbor SĽUK. Súčasťou objektu je aj reštaurácia. Na Balkánskej 102, na rohu s Gerulatskou sa nachádza pošta. 
Na Balkánskej 114 sa nachádza Rusovský penzión s reštauráciou. Na Balkánskej 118 má sídlo politická strana PRIAMA DEMOKRACIA.

</doc>
<doc id="594340" title="Renáta Kazíková" url="https://sk.wikipedia.org/wiki?curid=594340">
Renáta Kazíková

Renáta Kazíková (rod. Dočolomanská, v prvom manželstve Tesárková; * 4. apríl 1936, Săcălaz, Rumunsko – 2. máj 2013, Bratislava, Slovensko) bola slovenská herečka, televízna hlásateľka a dramaturgička, sestra hercov Michala Dočolomanského, Lucie Bernusovej a Petronely Valentovej. 
Bola najstaršou dcérou z jedenástich detí pedagóga a kultúrneho činiteľa Rudolfa Dočolomanského (1899 – 1954), ktorý pôsobil medzi rumunskými Slovákmi. Jej matka Florianna Bodea (1915 – 1995) mala rumunskú národnosť. Od roku 1942 do konca druhej svetovej vojny žila rodina Dočolomanských v obci Nedeca, ktorá patrila Slovenskému štátu. Po vojne sa opäť stala súčasťou Poľska, Dočolomanskí boli vyhnaní a presťahovali sa do obce Mlynčeky (okres Kežmarok), neskôr do obce Nebojsa (dnes časť Galanty, kde jej otec pôsobil ako riaditeľ základnej školy až do svojej smrti v roku 1954. Následne sa rodina presťahovala do Svätého Jura.
V roku 1958 vo filme "Šťastie príde v nedeľu" stvárnila hlavnú ženskú rolu – Evu Dvorčíkovú. Jej postava očarí troch priateľov súčasne (Marián Kleis st., Anton Mrvečka a Ivan Mistrík), ktorí sa rozhodnú, že budú losovať, kto sa smie uchádzať o jej priazeň. Išlo o jej jedinú filmovú úlohu. Následne pôsobila ako hlásateľka a dramaturgička v Česko-slovenskej televízii. Herecky účinkovala v Dedinskom divadle v Trnave.
Jej druhý manžel bol diplomat pôsobiaci v Indii a Egypte, kam s ním cestovala.

</doc>
<doc id="594353" title="Chris Colfer" url="https://sk.wikipedia.org/wiki?curid=594353">
Chris Colfer

Christopher Paul Colfer ( * 27.máj, 1990, Clovis, Kalifornia, Spojené štáty) je americký herec, spevák, spisovateľ a aktivista. Známa je jeho postava Kurta Hummela zo seriálu Glee.
Životopis.
Chris Colfer sa narodil v meste Clovis, v Kalifornii. Jeho rodičmi sú Karyn Colfer a Timothy Colfer. Ako dieťa ležal tri mesiace v nemocnici, kvôli operácií lymfatických uzlín, ktorá mu zanechala na krku jazvu. 
Počas štúdia vystupoval v miestnych divadlách svojho rodného mesta a angažoval sa v množstve školských projektov. Netají sa svojou homosexualitou, kvôli čomu bol aj na škole šikanovaný. Vášeň k písaniu, v ňom prebudila jeho babička, ktorej jednu z jeho kníh aj venoval.
Kariéra.
Keď bol mladší, účinkoval v muzikále "Za zvukov hudby ako Kurt von Trapp". V osemnástich rokoch, sa objavil v hlavnej úlohe vo filme "Russel Fish : The Sausage and Eggs Incident", išlo k krátky film, ktorý hovorí ako hlavný hrdina sa chce dostať na Harvard. 
V roku 2009, prišla zatiaľ jeho najväčšia úloha a to v seriály Glee. Objavil sa ako Kurt Hummel, homosexuálny študent zo zmyslom pre módu, ktorý je v škole šikanovaný. Za túto postavu získal cenu Zlatého glóbusu či Teen Choice Awards. 
Tiež sa venuje aj dabingovej práci. 
Spisovateľská kariéra.
V roku 2011 Chris podpísal zmluvu pre napísanie dvoch noviel pre deti. Knihy zobrazujú príbeh dvojčiat Alexa a Connera, ktorí kúzelne cestujú skrz knihu príbehov zažívajú dobrodružstvá v krajine, kde môžu tvárou tvár stretnúť rozprávkové postavy o ktorých čítali v knihách. 
Prvá kniha zo série, The Land Of Stories bola uvedená na trh v júly 2012 a behom dvoch týždňov sa stala číslom jedna na rebríčku New York Times, Najpredávanejšia kniha v kategórií Čítanie pre deti. 
Druhá časť knihy bola uverejnená v auguste 2013 a debutovala druhým miestom. 
Vďaka úspechu kníh Chris získal zmluvu na najmenej tri ďalšie knihy. 
Tretia kniha zo série The Land Of Stories bola zverejnená v júly 2014. 
Osobný život.
Otvorene sa priznáva k homosexualite. Jeho rodičia ho prijali, skrz jeho orientáciu a jeho sestra má ťažkú epilepsiu.

</doc>
<doc id="594365" title="Jayma Maysová" url="https://sk.wikipedia.org/wiki?curid=594365">
Jayma Maysová

Jamia Suzette Mays ( * 16. júl 1979, Bristol, Tennessee), známa pod menom Jayma Mays je americká herečka a speváčka. Preslávila ju najmä postava výchovnej poradkyne Emmy Pillsbury zo seriálu Glee (2009).
Detstvo a mladosť.
Jayma sa narodila v júli 1979 v meste Bristol, v štáte Tennessee, ale vyrastala v meste Grundy vo Virgínií. Jej rodičmi sú Susan Paulette a James Edwin Mays. Po absolvovaní strednej školy v Grundy, navštevovala Southwest Virginia Community College, neskôr na Virginia Tech a nakoniec skončila na Radforskej Univerzite, kde študovala so zameraním na múzické umenia.
Kariéra.
Svoju kariéru zahájila v roku 2004 televíznymi seriálmi ako príklad "Joey" či "Škaredá Betty". Zahrala si menšiu úlohu po boku Rachel McAdams v thrilleri "Noční let" z roku 2005, ktorý režíroval Wes Craven.
Tiež sa do podvedomia divákov dostala vďaka úlohe v seriály Dr. House. Vďaka jej nie práve dospelému vzhľadu, získala úlohu v paródií na filmy "Veľkofilm" (2007), čo je príklad paródia na filmy ako "Charlie a továreň na čokoládu" alebo . 
Objavila sa aj vo videoklipe "„Awakening“" skupiny Switchfoot. 
V roku 2008 sa objavila v komédií "Poliš z ochoďáku", ktorý v roku 2015, mal druhú časť, v ktorej sa Jayma neobjavila kvôli zmluve zo seriálom "Glee", v ktorom účinkovala od roku 2009 do roku 2015. Jej postava sa volala Emma Pillsbury a bola výchovná poradkyňa na škole. Tiež sa jedná o jej najviac známu rolu. V seriály ju tiež vidieť aj spievať.
V roku 2011, prepožičala svoj hlas v animovanej rozprávke "Šmolkovia", ktorá sa neskôr v roku 2013 dočkala aj druhej časti. 
V seriály "Millerovci" z roku 2013, nahradila herečku Mary Elizabeth Ellis a o rok sa objavila po boku herečky Patricii Clarkson v komédií "Last Weekend". 
V roku 2017, po boku herca Toma Cruisa sa objaví vo filme "Nebeský gauner" a tiež aj v pripravovanom seriály "Trial &amp; Error".
Osobný život.
Od roku 2007 je vydatá za herca Adama Campbella, s ktorým sa spoznala pri natáčaní filmu "Veľkofilm". Má s ním syna Judea, ktorý sa narodil v auguste 2016. Vo voľnom čase najradšej počíta matematiku a v auguste 2014, podporila ochorenie ALS, na výzvu Ice Bucket Challange.

</doc>
<doc id="594396" title="Patricia Clarksonová" url="https://sk.wikipedia.org/wiki?curid=594396">
Patricia Clarksonová

Patricia Clarksonová (; * 29. december 1959, New Orleans, Louisiana, USA) je americká filmová, televízna a divadelná herečka, ktorá bola v roku 2004 nominovaná na cenu Oscara, za film "Pieces of April" (2003). V roku 2019 bola ocenená na Medzinárodnom filmovom festivale v Karlových Varoch ocenením za Mimoriadny umelecký prínos vo svetovej kinematografii. 
Životopis.
Patricia Clarkson sa narodila v meste New Orleans v štáte Louisiana, dňa 29. decembra 1959 ako najmladšia z 5 detí. Po príchode na Louisianskú štátnu univerzitu študovala 2 roky rétoriku, ale nemohla prehliadnuť lásku k herectvu, tak prestúpila na Fordhamskú univerzitu do New Yorku, kde ukončila divadelné herectvo s najvyšším vyznamenaním (summa cum laude). Neskôr šla študovať na Yale drámu.
Kariéra.
Medzi jej prvé filmy patrí film "The Untouchables", kde sa objavila ako manželka Kevina Costnera. Pôsobila tiež v divadelných predstaveniach, napríklad na Broadwayi. Clarksonová uviedla, že v tomto období bola vo finančnej núdzi a platila študentské pôžičky. V roku 1989 sa vrátila na Broadway, kde vykreslila investičnú poradkyňu na Wall Street.
V roku 1999 sa Clarksonová objavila vo vedľajšej úlohe chorej manželky riaditeľa väznice, vo filme "The Green Mile". Za svoj herecký výkon bola nominovaná na Cenu Screen Actors Guild Award za najlepší herecký výkon vo vedľajšej úlohe. V tom istom roku mala menšiu rolu v romantickej komédii "Simply Irresistible".
Ako osamelá matka sa predstavila v dráme The Safety of Objects, kde hrala po boku herečky Glenn Close. S hercom Jackom Nicholsonom si zahrala v thrilleri "The Pledge" z roku 2001.
V roku 2002 mala jednu z vedľajších postáv vo filme Far from Heaven, kde sa objavila po boku herečiek Julianne Moore a Violy Davis. V rovnakom roku prijala úlohu v remake-u filmu "Carrie", kde jej postava bola prísna nábožensky založená matka, ktorá ubližuje psychicky svojej dcére, ktorú vo filme stvárnila herečka Angela Bettis.
V roku 2003 sa objavila s Katie Holmes, v dráme "Pieces of April", kde hrala matku zomierajúcu na rakovinu, ktorá príde navštíviť svoju "odcudzenú" dcéru, ktorú stvárnila Holmesová. Tento film priniesol Clarksonovej doposiaľ najvyššiu hereckú poctu. Získala nomináciu na Oscara, Zlatý glóbus a odniesla si ocenenie Florida Film Critics Circle Awards. Za film The Station Agent, získala zvláštnu cenu poroty za herecký výkon na filmovom festivale v Sundance.
V roku 2004 si zahrala po boku Kurta Russella v dráme "Miracle." Objavila sa tiež v menšej roli vo filme "Good Night, and Good Luck", kde hrala manželku Roberta Downeya Jr.
V roku 2006 vyšiel horror "The Woods", ktorý sa natáčal už v roku 2003. Clarksonová hrala riaditeľku dievčenskej internátnej školy. V rovnakom roku spoločne s hereckým obsadením ako Jude Law, Kate Winslet, Sean Penn, Anthony Hopkins a Mark Ruffalo hrala v "All the King's Men" ktoré sa natáčalo v jej rodnom meste, New Orleans.
V roku 2008 sa objavila po boku mladej herečky Elle Fanning, vo filme "Phoebe in Wonderland". O o rok neskôr (2010), hrala vo filme "Shutter Island", rolu ženy, ktorá utiekla z psychiatrickej liečebne, ktorá bola pôvodom lekárka. Vo filme hrala po boku Leonarda DiCapria. Na ďalší rok hrala v romantickej dráme "One Day".
V roku 2014 sa Clarksonová vrátila na Broadway, kde po boku herca Bradleyho Coopera, hrala v divadelnej inscenácií "The Elephant Man", za ktorú získala nomináciu na cenu Tony. S hercom Benom Kingsleyom si zahrala vo filme "Learning to Drive" (2014).
Na filmových plátnach sa objavila aj v roku 2017, v čiernobielom filme "The Party". Vo filme sa objavila po boku hercov ako Emily Mortimer, Kristin Scott Thomas či Cillian Murphy. Za jej herecký výkon vo filme si Clarksonová odniesla ocenenie British Independent Film Awards. S herečkou Emily Mortimer si zahrala znovu tiež vo filme "The Bookshop". Film sa natáčal tiež v Nemecku a Španielsku.
V rokoch 2017 a 2018 sa objavila v jedenástich častiach seriály "House of Cards". Hrala tiež v sci-fi thrilleri "Maze Runner: The Death Cure" z roku 2018. V rovnakom roku hrala aj v dráme "Jonathan", tiež v psychologickom horrore "Delirium" a prijala tiež rolu matky v seriály "Sharp Objects". Za svoj herecký výkon v seriály získala niekoľko ocenení, z čoho získala ocenenie Zlatý glóbus.
Osobný život.
Clarksonová býva v New Yorku. Nikdy sa nevydala a nemá deti. V rozhovore v roku 2016 povedala: „Nikdy som sa nechcela vydať, nikdy som nechcela deti - narodila som sa bez toho génu.“ Tri zo štyroch sestier Clarksonovej majú deti ku ktorým má Clarksonová veľmi blízko. Od septembra 2019 chodí s hercom Darwinom Shawom.

</doc>
<doc id="594427" title="American Crime Story" url="https://sk.wikipedia.org/wiki?curid=594427">
American Crime Story

American Crime Story je americký kriminálno-dramatický televízny seriál založený na skutočných udalostiach. Podobne ako "American Horror Story" je prezentovaný ako antológia, teda každá séria predstavuje vlastný príbeh s vlastnými postavami. Prvá séria s názvom "The People v. O. J. Simpson" sa vysielala od 2. februára do 5. spríla 2016. Vytvorili ju Scott Alexander a Larry Karaszewski a zaoberá sa súdnym procesom O. J. Simpsona. Druhá séria s názvom "The Assassination of Gianni Versace" sa vysielala od 17. januára do 21. marca 2018 a skúma vraždu Gianni Versaceho. Tretia séria sa začne vysielať 27. septembra 2020 a ponesie názov "Impeachment".
Dej a obsadenie.
"The People v. O. J. Simpson" (2016).
Prvá séria prezentuje súdny prípad proti O. J. Simpsonovi. Séria je nakrútená podľa knižnej predlohy Jeffreyho Toobina s názvom "The Run of His Life: The People v. O. J. Simpson".
"The Assassination of Gianni Versace" (2018).
Druhá séria sa bude zaoberať vraždou Gianniho Versace podľa knižnej predlohy od Maureen Orth s názvom "Vulgar Favors: Andrew Cunanan, Gianni Versace, and the Largest Failed Manhunt in U.S. History".
"Impeachment" (2019).
Témou tretej série bude impeachment prezidenta Billa Clintona.
Zrušené projekty.
Tretia séria sa pôvodne mala zaoberať následkami Hurikánu Katrina. Knižnou predlohou bola "The Great Deluge: Hurricane Katrina, New Orleans, and the Mississippi Gulf Coast" od Douglasa Brinkleya. Ďalšia séria mala pokrývať sexuálny škandál Billa Clintona s Monikou Lewinskou podľa knihy od Jeffreyho Toobina s názvom "A Vast Conspiracy: The Real Sex Scandal That Nearly Brought Down a President". Oba projekty boli nakoniec zrušené.
Ocenenia.
Seriál sa dočkal uznania kritikov a taktiež získal päť Zlatých glóbusov a deväť Cien Emmy.

</doc>
<doc id="594435" title="Kancelária prezidenta Slovenskej republiky" url="https://sk.wikipedia.org/wiki?curid=594435">
Kancelária prezidenta Slovenskej republiky

Kancelária prezidenta Slovenskej republiky v plnej miere zabezpečuje prezidentovi Slovenskej republiky podmienky na výkon ústavných právomocí a ďalších povinností spojených s vykonávaním funkcie hlavy štátu.
Charakteristika.
Kancelária prezidenta Slovenskej republiky vznikla 1. januára 1993 v nadväznosti na vznik samostatnej Slovenskej republiky a zvolenie prvého prezidenta Slovenskej republiky Michala Kováča. Zabezpečuje veci spojené s výkonom funkcie a právomocí prezidenta dané Ústavou Slovenskej republiky, ústavnými zákonmi a inými všeobecne záväznými právnymi predpismi. Podieľa sa na príprave vnútro a zahraničnopolitických aktivít prezidenta, zabezpečuje ich protokolárne, spracúva odborné podklady, stará sa o sídlo prezidenta Slovenskej republiky a objekty, ktoré má vo svojej správe – Prezidentský (Grasalkovičov) palác, časť Karáčoniho paláca, rezidencia prezidenta, zámoček Hohenlohe v Tatranskej Javorine vo Vysokých Tatrách. V súčasnosti Kancelária prezidenta Slovenskej republiky sídli v Prezidentskom paláci na Hodžovom námestí v Bratislave a v časti blízkeho Káračoniho paláca na Štefánikovej ulici. Súčasťou kancelárie je regionálne pracovisko v Košiciach. Pracovisko v Banskej Bystrici bolo 1. januára 2021 zrušené. Na čele kancelárie prezidenta stojí vedúci Kancelárie prezidenta Slovenskej republiky, ktorého menuje prezident.
Organizačná štruktúra.
Kancelária prezidenta SR je právnickou osobou, ktorá zabezpečuje veci spojené s výkonom funkcie prezidentky vyplývajúce z Ústavy Slovenskej republiky, ústavných zákonov a z iných všeobecne záväzných právnych predpisov, s politickou a verejnou činnosťou prezidentky. Kancelária je rozpočtovou organizáciou, ktorá má samostatnú rozpočtovú kapitolu. Na plnenie úloh si môže zriaďovať rozpočtové a príspevkové organizácie. Kancelária vykonáva a zabezpečuje pre prezidentku aj iné úlohy, ktoré zodpovedajú jej ústavnému postaveniu. Plní aj ďalšie odborné, organizačné a materiálno-technické úlohy, ktoré vyplývajú zo zákonov a z iných všeobecne záväzných právnych predpisov.
Vojenská kancelária prezidenta Slovenskej republiky.
Prezident Slovenskej republiky vykonáva aj funkciu hlavného veliteľa ozbrojených síl Slovenskej republiky, ktorá mu vyplýva z Ústavy Slovenskej republiky. Na zabezpečenie jej úloh slúži Vojenská kancelária prezidenta Slovenskej republiky, ktorá nie je súčasťou Kancelárie prezidenta Slovenskej republiky, ale priamou zložkou ozbrojených síl. Do jej pôsobnosti patrí i Čestná stráž prezidenta Slovenskej republiky. Na čele vojenskej kancelárie stojí náčelník menovaný prezidentom Slovenskej republiky.

</doc>
<doc id="594493" title="Bitka na Rudom poli" url="https://sk.wikipedia.org/wiki?curid=594493">
Bitka na Rudom poli

Bitka na Rudom poli bola bitka, ktorá sa odohrala 9. novembra 1431 deň pred svätým Martinom na Rudom poli medzi Ilavou a Košecou . Bitka sa odohrala medzi husitmi a Uhrami, v ktorej proti sebe stálo 10 až 15-tisíc mužov. V rokoch 1428 – 1433 sa uskutočnilo niekoľko vpádov husitských vojsk na územie Uhorska. Pri prvých vpádoch uhorské vojsko nedokázalo výraznejšie čeliť husitským vojskám.
V septembri 1431 sa konala štvrtá husitská výprava. Husiti vpadli na Slovensko v dvoch prúdoch - cez stredné Považie pod vedením Petra Holého a zo Sliezska cez Jablunkovský priesmyk. Husiti sa na strednom Považí vracali zo svojej výpravy a chceli prejsť trenčianskym mostom na druhú stranu rieky Váh, aby sa vrátili na Moravu. Most bol však strhnutý a preto pokračovali proti prúdu rieky. Uhorské vojsko im pripravilo pri Ilave pascu. Bitka sa odohrala na poli medzi Košecou a Ilavou. Počas bitky utrpeli husiti citeľné straty. Zvyšky vojsk sa potom stiahli Púchovskou dolinou naspäť na Moravu.
Husiti boli dlho neporaziteľní, na Slovensku prehrali v dvoch veľkých bitkách a to pri Trnave a na Rudom poli pri Ilave. Môžu za to podľa všetkého nezhody vnútri husitských vojsk. Táboriti sa vrátili domov skôr. Sirotkovia ešte chceli svoju vojnovú korisť obohatiť, tak sa rozdelili. Keď sa chceli vrátiť na Moravu, mosty našli spálené a v pätách im bolo uhorské vojsko. Jediná úniková cesta viedla najbližším brodom pri Ilave a Košeci.
Následky.
Bitka mala pre mesto Ilava, ďalekosiahle dôsledky. Keď Ilavu ovládli husiti, občania Ilavy im v ich boji a pôsobení na Považí pomáhali. Keď Žigmund Luxemburský pri Ilave porazil husitov a vyhnal ich z mesta, potrestal Ilavanov tak, že dal mesto zrovnať so zemou . Občanov mesta vyhnal a zakázal im mesto postaviť znova. Preživší Ilavania sa stiahli do hôr a založili dedinu Iliavka (malá Ilava). Keď hnev Žigmunda Luxemburského opadol, povolil opätovné vystavanie mesta a návrat jeho obyvateľov. Väčšina obyvateľov sa do Ilavy vrátila, avšak niektorí ostali bývať i naďalej v horách, v dedinke Iliavka.
Mesto sa postavilo opäť a vrátili sa mu pôvodné mestské výsady, dokonca od Žigmunda dostalo aj ďalšie významné výsady. Podstatou zrovnania mesta, bola predovšetkým jeho modernizácia a rozšírenie na lepšom mieste s vybudovaním šíjových priekop poskytujúcich mestu lepšiu ochranu ako mestské hradby.

</doc>
<doc id="594497" title="Karlo (raper)" url="https://sk.wikipedia.org/wiki?curid=594497">
Karlo (raper)

Karlo alebo Gumbgu je slovenský raper.
Karlo, vlastným menom Juraj Čaba, pochádza z Lučenca. S hudbou začal už v detstve, keď mal 16 rokov. Do povedomia verejnosti sa dostal, keď sa stal členom košickej Haha Crew. Pod ňou nahral uvítací song "Aladin" a neskôr zopár ďalších. Gumbgu ale neskôr zo skupiny odišiel, no s jej členmi stále spolupracuje. Momentálne vydáva pod českým vydavateľstvom Milion+, ktorého je aj spoluzakladateľom. V roku 2017 vydal album ktorý nesie názov 666, sú na ňom producenti ako Dalyb, Season productions a mnoho ďalších. Na začiatku roka 2020 vydal album, ktorý sa volá 999. Na albume má featy od veľa známych rapperov ako Yzomandias a Nik Tendo.

</doc>
<doc id="594515" title="Gymnázium Federica Garcíu Lorcu" url="https://sk.wikipedia.org/wiki?curid=594515">
Gymnázium Federica Garcíu Lorcu

Gymnázium Federica Garcíu Lorcu je štátna škola, ktorá pripravuje svojich žiakov predovšetkým na štúdium na vysokých školách. Nachádza sa na Hronskej ulici 3 v Bratislave, mestská časť Podunajské Biskupice.
Základné informácie:
V súčasnosti sa profiluje ako gymnázium zamerané na vyučovanie cudzích jazykov so špecializáciou na španielčinu a so silným zastúpením anglického jazyka v troch vzdelávacích programoch: 5-ročnom bilingválnom slovensko-španielskom, 8-ročnom a 4-ročnom . 
Gymnázium so všeobecným zameraním vzniklo 1. septembra 1991 a v školskom roku 1991/1992 v gymnáziu študovalo 213 žiakov. 
1. septembra 1993 bola zriadená v gymnáziu osemročná slovensko-španielska bilingválna sekcia ako druhá slovensko-španielska sekcia na Slovensku. V roku 1997 Ministerstvo školstva Slovenskej republiky udelilo škole čestný názov Gymnázium Federica Garcíu Lorcu, podľa jedného  z najväčších velikánov španielskej literatúry - Federica Garcíu Lorcu, za prítomnosti zástupcu Ministerstva školstva Španielskeho kráľovstva.
V školskom roku 2007/2008 sa osemročná bilingválna sekcia transformovala na päťročnú. Bilingválna päťročná sekcia je zriadená na základe Dohody o zriadení a činnosti bilingválnych sekcií na gymnáziách Slovenskej republiky uzatvorenej medzi Ministerstvom školstva SR a Ministerstvom školstva a vedy Španielska.
V posledných rokoch v každom školskom roku školu navštevuje okolo 600 žiakov.
Gymnázium žiakom poskytuje kvalitné vzdelávanie cudzích jazykov a prírodovedných predmetov. 
Organizuje výmenné a študijné pobyty do Španielska, Švajčiarska či Poľska. Participuje na medzinárodných projektoch, ako Erasmus+, DofE alebo Unicef Škola priateľská k deťom, ktoré rozvíjajú žiakov nielen na vedomostnej úrovni, ale formujú z nich zodpovedných, empatických a tolerantných mladých ľudí s kritickým myslením.
Škola sa zapája do žiackych súťaží z matematiky, fyziky a informatiky, olympiád, recitačných súťaží aj v cudzích jazykoch, do medzinárodných literárnych súťaží a divadelného festivalu. 
Učitelia sa žiakom venujú aj po vyučovaní a ponúkajú im širokú škálu krúžkov. 
Je kladený dôraz na environmentálnu výchovu a zdravý životný štýl, preto je súčasťou pedagogického tímu aj školský psychológ a výchovný poradca.
Škola poskytuje možnosť prípravy na jazykové skúšky a získanie certifikátov DELE a Cambridge PET/FCE. 
Žiaci bilingválnej sekcie končia štúdium maturitou platnou aj v Španielsku a majú možnosť vykonať aj odbornú štátnu skúšku zo španielskeho jazyka na úrovni C1.
Úspešnosť prijatia absolventov na ďalšie štúdium na vysokých školách je na úrovni 93%.

</doc>
<doc id="594540" title="Prvá stavebná sporiteľňa" url="https://sk.wikipedia.org/wiki?curid=594540">
Prvá stavebná sporiteľňa

Prvú stavebnú sporiteľňu, a. s. založili tri renomované európske bankové domy: Slovenská štátna sporiteľňa, š. p. ú. - v súčasnosti pôsobí pod názvom Slovenská sporiteľňa, a. s. , nemecká Bausparkasse Schwäbisch Hall AG a rakúska Raiffeisen Bausparkassen Managementservice und Beteiligungsges.m.b.H. - v súčasnosti pôsobí pod názvom Raiffeisen Bausparkassen Holding GmbH. Vďaka nim sa do strednej a východnej Európy dostalo stavebné sporenie, ktoré sa tu zakrátko udomácnilo. Dokázalo tak, že je jedným z najefektívnejších nástrojov financovania bytovej výstavby nielen vo vyspelých západoeurópskych ekonomikách. Prvým oficiálnym dňom, počas ktorého začala Prvá stavebná sporiteľňa, a. s., vykonávať svoju činnosť, bol 16. november 1992. 
Prvá stavebná sporiteľňa, a. s., bola prvou špecializovanou bankou tohto druhu v strednej a východnej Európe. Poskytuje výhodné sporenie so štátnou prémiou a úrokmi. Exkluzívnou ponukou je špeciálne sporenie pre deti s extra istotou a online Sporenie Lišiak. Popri výhodnom zhodnocovaní finančných prostriedkov ponúka aj niekoľko typov úverov, napr. na kúpu, výstavbu alebo obnovu bývania, ale aj na vybavenie domácnosti. Na financovanie opráv a rekonštrukciu bytových domov slúži špeciálny program určený pre spoločenstvá vlastníkov bytov a nebytových priestorov, bytové družstvá a iných správcov bytových objektov. Pre UNIQA poisťovňu, a.s., sprostredkuvávame niekoľko druhov výhodných poistení (napr. bytu, domu či domácnosti, kapitálové životné poistenie ale aj poistenie úveru).
Prvá stavebná sporiteľňa (od r. 1992):.
PSS, a. s., si dlhodobo udržiava 73 % podiel na trhu stavebného sporenia.

</doc>
<doc id="594560" title="British Academy Film Awards" url="https://sk.wikipedia.org/wiki?curid=594560">
British Academy Film Awards

British Academy Film Award, označovaná aj ako cena BAFTA (angl. BAFTA Award) je filmová cena udeľovaná každý rok Britskou akadémiou filmového a televízneho umenia. Ide o náprotivok amerického Oscara.
Každoročná ceremónia sa pôvodne konala v apríli alebo máji, ale od roku 2002 sa koná už vo februári, aby predstihla Oscary. Ocenenie môžu získať filmy zo všetkých krajín, existujú ale kategórie Najlepší britský film, Najlepší debut britského scenáristu, producenta a režiséra. Okrem nich sú len pre britských tvorcov určené aj kategórie Krátky film a Krátka animácia. Od roku 2000 sa ceremoniál koná v Royal Opera House, predtým sa odohrával v kine Odeon na londýnskom Leicester Square.

</doc>
<doc id="594561" title="Základná škola (Bratislava, Mierová 46)" url="https://sk.wikipedia.org/wiki?curid=594561">
Základná škola (Bratislava, Mierová 46)

Základná škola sídli na Mierovej ulici číslo 46 v Bratislave, v mestskej časti Ružinov.
Škola bola založená 1. septembra 1961. Od svojho vzniku desaťročia slúžila ako experimentálne pracovisko pre Výskumný ústav pedagogický v Bratislave, k čomu bolo prispôsobené i školské zariadenie, špeciálne učebne, laboratóriá a kabinety.
Na adrese základnej školy sídli aj Súkromná základná umelecká škola.
Externé odkazy.
[[Kategória:Základné školy v Bratislave]]
[[Kategória:Ružinov]]

</doc>
<doc id="594635" title="Vysoká škola bezpečnostného manažérstva v Košiciach" url="https://sk.wikipedia.org/wiki?curid=594635">
Vysoká škola bezpečnostného manažérstva v Košiciach

Vysoká škola bezpečnostného manažérstva v Košiciach je vysoká škola špecializovaná na vzdelávanie odborníkov v oblasti práva, bezpečnostných vied, ekonomiky, technických vied, logistiky, environmentalistiky.
História VŠBM v Košiciach.
Kľúčovým prvkom vzniku myšlienky vzdelávania v tejto oblasti bolo prijatie zákona o prevádzkovaní súkromných bezpečnostných služieb v roku 1998. Táto legislatívna úprava špecifikovala spôsob výkonu služby v súkromných bezpečnostných službách a zároveň upravila podmienky vzdelania ich pracovníkov. V tomto duchu vzniklo mnoho školiacich stredísk na území Slovenska a medzi nimi aj Školiace stredisko Patron pod vedením prezidenta VŠBM Dr.h.c. prof.h.c. prof. Ing. Marián Mesároš, DrSc., DBA, MSc., MBA, LL.M. Týmto začlenením sa do komunity „bezpečnostných organizácií“, sa začali vytvárať myšlienkové základy pre ďalší rozvoj vzdelávania v  oblasti bezpečnosti, čo bolo umocnené v roku 2000 v Krakove, kedy na tamojšej konferencii vznikla myšlienka pre vznik špecializácie "„Bezpečnostný manažment“" pod hlavičkou slovenskej univerzity. Okrem otázok súkromnej bezpečnosti sa v spoločnosti začali vynárať  potreby riešiť bezpečnosť aj v iných oblastiach ako je ekonomika, doprava alebo ochrana informácií. To bol základ pre vytvorenie prvého študijného programu tejto špecifikácie na Slovensku a s tým súvisiaci vznik "Detašovaného pracoviska v Košiciach Fakulty špeciálneho inžinierstva", Žilinskej univerzity v Žiline.
Detašované pracovisko za začalo budovať na jar 2001 v neudržiavanom objekte na ulici Mlynárska 15. Vzhľadom na finančnú nezávislosť pracoviska od univerzity boli investičné možnosti obmedzené, ale napriek tomu, s výdatnou podporou firiem "Patron" (v prvých rokoch jeho fungovania), bolo možno ešte v tom istom roku privítať prvých 120 externých študentov v novo zrekonštruovaných priestoroch.
V priebehu rokov následne pribúdal ročník za ročníkom, vtedy ešte v 6 ročnom externom študijnom programe "„Bezpečnostný manažment“", odbore "„Občianska bezpečnosť“". Skutočnosť, že pracovisko bolo financované výhradne z prostriedkov košických študentov a podnikateľských aktivít firmy Patron a iných pridružených firiem, ako Agentúra BIS, Syteli o pod., dávala priestor pre budovanie pracoviska podľa vlastných myšlienok. Z týchto prostriedkov sa financovalo vybavenie, platili sa energie a nájmy, tlač učebníc a publikácií, platy učiteľov ako kmeňových tak aj externých a pod. Významným krokom v pred bola v roku 2003 inaugurácia doc. Ing. Mariána Mesároša, CSc. za profesora v študijnom odbore „Občianska bezpečnosť“, študijnom programe "„Bezpečnostný manažment“", na základe čoho sa stal garantom predmetného programu vo všetkých troch stupňoch štúdia. Všetky tieto fakty v snahe ďalšieho rozvoja boli základom pre iniciatívu osamostatnenia sa vytvorenie vlastnej právnej subjektivity vo forme novej vysokej školy.
Tento cieľ sa z polovice naplnil dňa 18. mája 2006 v Bardejovských kúpeľoch na zasadnutí akreditačnej komisie a jej odporúčaním pre vznik VŠBM v Košiciach čo znamenalo, že žiadateľ spĺňa všetky odborné, organizačné, materiálne, personálne, finančné, priestorové a iné požiadavky kladené na vysokú školu. Na základe tohto odporúčania predložil minister školstva SR, vláde SR uvedenú žiadosť a tá svojím hlasovaním potvrdila v uznesení č. 536 zo dňa 7. júna 2006 vznik Vysokej školy bezpečnostného manažérstva v Košiciach.
Možnosti štúdia.
Podľa Portálu verejnej správy má škola 1065 študentov, 466 denných a 599 externých.
Vysoká škola bezpečnostného manažérstva v Košiciach ponúka denné a externé štúdium v študijnom programe "riadenie bezpečnostných systémov" a to v I. stupni (Bc.), v II. stupni (Ing.) a v III. stupni (PhD.) vysokoškolského štúdia.
Študent Bc. štúdia si pre 2. a 3. ročník volí (podľa vlastného záujmu) doplnkovú špecializovanú profiláciu výberom príslušného modulu voliteľných predmetov z rôznych oblastí bezpečnosti:
Uplatnenie absolventa.
Absolvent vysokej školy nájde uplatnenie v týchto oblastiach:
Podiplomové štúdium.
Vysoká škola bezpečnostného manažérstva v Košiciach a "IPE Management School" v Paríži na základe dohody o spolupráci, v rámci zahraničnej akreditácie partnera ponúkajú podiplomové štúdiá v študijných programoch, ktoré spĺňajú štandardy EÚ a to:

</doc>
<doc id="594652" title="Billy Wilder" url="https://sk.wikipedia.org/wiki?curid=594652">
Billy Wilder

Billy Wilder (* 22. jún 1906, Sucha Beskidzka, Rakúsko-Uhorsko† 27. marec 2002, Beverly Hills, Kalifornia, USA) bol americký filmový scenárista a režisér, šesťnásobný držiteľ ceny Americkej filmovej akadémie Oscar. Ako prvý tvorca získal za jeden film Oscara ako producent, režisér i scenárista.Je považovaný za jedného z najväčších klasikov amerického filmu.
Životopis.
Narodil sa ako Samuel Wilder v meste Sucha Beskidzka (dnešné Poľsko). Študoval najprv práva vo Viedni a popritom sa živil ako filmový kritik a novinár. Od roku 1926 sa datuje jeho spolupráca s americkým jazzmanom Paulom Whitemanom a aj v Berlíne pracoval ako novinár. Od roku 1929 začal spolupracovať aj s nemeckými filmármi. V Nemecku pracoval spočiatku ako scenárista a pomocný režisér. V roku 1929 napísal scenár k významnej nemeckej dokumentárnej snímke "Ľudia v nedeľu" (1930). Ako scenárista spolupracoval tiež na filmoch "Emil und die Detektive" (1931) a kriminálnej komédii "Was Frauen träumen"(1933). 
Po nástupe Adolfa Hitlera k moci presídlil v roku 1934 najprv do Francúzska, kde režijne debutoval filmom "Mauvaise graine" (1934), a zakrátko potom do USA, pretože pochádzal zo židovskej rodiny. Matka Gitla zomrela v roku 1943 v koncentračnom tábore Płaszów, nevlastný otec Bernhard (Berl) Siedlisker bol zavraždený vo vyhladzovacom tábore Bełżec. 
V USA si najprv získal meno ako scenárista. Napísal scenáre k úspešným filmom ako "Bluebeard 's Eighth Wife" (1938), "Ninotchka" (1939), "Hold Back the Dawn" (1941) a iné, často s Charlseom Brackettom, s ktorým potom spolupracoval 20 rokov. Od roku 1939 sa datuje jeho trvalá spolupráca hollywoodskym štúdiom Paramount Pictures.
Ako režisér sa presadil v roku 1943 filmom "Five Graves to Cairo" rozprávajúcim o bojoch Spojencov v severnej Afrike. V nasledujúcich rokoch vytvoril sériu psychologických snímok - "Poistka smrti" ("Double Indemnity"; 1944) podľa scenára Raymonda Chandlera, štúdiu muža, ktorý prepadol démonovi alkoholu "The Lost Weekend" (1945), alebo príbeh starnúcej hviezdy nemého filmu "Sunset Boulevard" ("Sunset Blvd."; 1950).

</doc>
<doc id="594755" title="Evanjelické gymnázium Jana Amosa Komenského" url="https://sk.wikipedia.org/wiki?curid=594755">
Evanjelické gymnázium Jana Amosa Komenského

Evanjelické gymnázium Jana Amosa Komenského je gymnázium na Škultétyho ulici v Košiciach.
História školy.
Evanjelické gymnázium J. A. Komenského je cirkevnou školou. Silný ekumenický rozmer robí školu jedinečnou v rámci celého Slovenska. Aj kvôli tomu nesie škola meno Jana Amosa Komenského.
Gymnázium vzniklo z iniciatívy piatich protestantských cirkví zastúpených v Košicach: Evanjelická a. v. cirkev, Reformovaná kresťanská cirkev, Apoštolská cirkev, Cirkev bratská, Bratská jednota baptistov.
Do siete škôl na Slovensku ako osemročné a päťročné bilingválne slovensko-anglické gymnázium bolo zaradené od 1. septembra 1994 rozhodnutím Ministerstva školstva SR dňa 22. novembra 1993. Zriaďovateľom školy sa stal Generálny biskupský úrad ECAV na Slovensku, ktorý 7. decembra 1993 zriadil školu s jej umiestnením v časti budovy "ZŠ na Galaktickej ulici" v Košiciach. Tri roky fungovala škola v prepožičaných priestoroch, no vďaka Židovskej náboženskej obce v Košiciach a orgánov štátnej správy bola škole pridelená budovana Puškinovej ulici číslo 3.
Rozhodnutím Mestského zastupiteľstva v júni 2007 bola škole pridelená do prenájmu budova bývalej základnej školy na Škultétyho 10. 1. augusta 2007 sa škola začala sťahovať do tejto budovy.
Logo školy.
Autorom loga školy je Štefan Dušan Baláž. Logu školy je dominantná Lutherova ruža. Logo bolo schválené výberovou komisiou 6. júna 2007.
Štúdium.
Evanjelické gymnázium Jana Amosa Komenského poskytuje možnosť 5-ročného bilingválneho slovensko-anglického štúdia pre absolventov 8. ročníka, resp. 9. ročníka ZŠ a 5. ročníka ZŠ. V súčasnosti (2020) má škola vyše 500 žiakov zaradených do 7 tried osemročného a 12 tried päťročného štúdia. Ich výchovu a vzdelávanie zabezpečuje 49 členný pedagogický zbor pozostávajúci z interných a externých učiteľov.
V škole sa bilingválne vyučujú predmety ako: matematika, biológia, geografia, dejepis a evanjelické a.v. náboženstvo v rozsahu stanovenom učebným plánom. Škola umožňuje študentom okrem povinných predmetov vo zväčšujúcom sa rozsahu absolvovať voliteľné predmety podľa vlastného výberu. Medzi povinné predmety žiakov v 5. ročníku patrí anglický jazyk, ďalší cudzí jazyk, náuka o spoločnosti, evanjelické a.v. náboženstvo a telesná výchova. Ostatné predmety si žiak vyberá zo širokej ponuky voliteľných predmetov sám.

</doc>
<doc id="594854" title="Paul Nurse" url="https://sk.wikipedia.org/wiki?curid=594854">
Paul Nurse

Paul Maxime Nurse (* 25. január 1949, Norwich, Spojené kráľovstvo) je anglický genetik. 
V roku 2001 dostal Nobelovu cenu za fyziológiu alebo medicínu (spolu s Lelandom Hartwellom a Timom Huntom) za objavy v oblasti bunkového cyklu.
Životopis.
V roku 1970 získal BSc z biológie na University of Birmingham, doktorandské štúdium ukončil v roku 1973 na University of East Anglia z bunkovej biológie a biochémie. Vo svojej doktorandskej práci pokračoval v laboratóriu Murdocha Mitchisona na University of Edinburgh v rokoch 1973 - 1979.
V roku 1976 ako prvý objavil v kvasinkách druhu "Schizosaccharomyces pombe" gén cdc2. V roku 1987 zistil, že práve tento gén hrá kľúčovú úlohu v regulácii bunkového cyklu, teda v načasovaní udalostí ako je delenie buniek, alebo ich jadier. Nursov tím pritom identifikoval rovnaký gén aj u človeka, čím okrem iného dokázal, že zákony bunkového cyklu sú rovnaké u rastlín, zvierat i človeka. Predovšetkým za tento objav dostal Nobelovu cenu. Objav môže mať zásadný vplyv aj v medicíne, najmä liečbe rakoviny, pretože rakovinové bunky majú bunkový cyklus narušený, čo umožňuje ich masívne delenie - liečba by mohla spočívať v obnove klasického cyklu.
V roku 1984 začal pracovať v "Imperial Cancer Research Fund" (ICRF, dnes "Cancer Research UK"), v roku 1988 ako vedúci katedry mikrobiológie na University of Oxford. V roku 1993 sa vrátil do ICRF ako riaditeľ výskumu, v roku 1996 bol vymenovaný za generálneho riaditeľa.
V roku 2003 sa stal prezidentom Rockefeller University v New Yorku. V roku 2011 sa stal prvým riaditeľom "Francis Crick Institute"
. V rokoch 2010 - 2015 bol prezidentom Kráľovskej spoločnosti. 
Osobný život.
V roku 1971 sa oženil s Anne Teresa Talbott, majú dve dcéry.. Sarah, ktorá pracuje v televízii "ITV", a Emily, fyzičku pracujúcu v University College London a CERNe. Sám sa označuje za skeptického agnostika.

</doc>
<doc id="594894" title="Neil Patrick Harris" url="https://sk.wikipedia.org/wiki?curid=594894">
Neil Patrick Harris

Neil Patrick Harris (* 15. jún 1973, Albuquerque, Nové Mexiko, Spojené štáty) je americký herec, spevák a komik. Známy je vďaka postavy Barneyho Stinsona zo seriálu "Ako som spoznal vašu mamu".
Životopis a kariéra.
Životopis
Narodil sa v meste Albuquerque v Novom Mexiku, do rodiny právnikov, kde vyrastal s bratom, Brianom. Už vo štvrtej triede začal hrať v divadle. Strednú školu si vybral podľa vlastného uváženia, a to La Cueva High School v Albuquerque. Neil patril k najlepším študentom a v roku 1991 zmaturoval s vyznamenaním. 
Kariéra
S herectvom začal už v roku 1988 v divadlách. V rovnakom roku, bol obsadený do menšej úlohy po boku Whoopi Goldberg do filmu "Klárino srdce", z ktorý si vyslúžil nomináciu na Zlatý glóbus. Získal aj druhú nomináciu za seriál "Doogie Howser, M.D"., po skončení seriálu v roku 1993, sa objavoval skôr v menších rolách. 
Na Broadwayi stvárnil hudobné aj dramatické role. V roku 2001 sa predstavil ako Tobias Ragg v muzikáli "Sweeney Todd". V roku 2002 sa objavil na Broadwayi po boku Anne Heche v predstavení Proof. V roku 2004 stvárnil v troch častiach filmu "Zahúlime uvidíme" drogovo závislú postavu samého seba. O rok neskôr mu prišla príležitosť si zahrať po boku hercov ako Josh Radnor, Jason Segel, Cobie Smulders či Alyson Hannigan v seriáli Ako som spoznal vašu mamu, kde sa objavil ako bohatý sukničkár Barney Stinson. Táto rola mu zaručila veľa nominácií, napríklad na cenu Emmy. 
V roku 2009 sa objavil v seriáli Glee a ako dabingový herec prepožičal svoj hlas v rozprávkách ako "Oblačno miestami fašírky" (2009), "Šmolkovia" (2011), "Šmolkovia 2" (2013) či sa objavil v muzikály "Muppets" (2011). Menšiu rolu stvárnil aj v komédií "Prci, Prci, Prcičky: Stretávka" z roku 2012. Ako kúzelník sa predviedol v seriáli "American Horror Story" a od roku 2017 pôsobí v seriáli A "Series of Unfortunate Events". 
Opakovane je vyberaný usporiadateľmi významných spoločenských udalostí ako moderátor. V rokoch 2009 a 2013 uvádzal odovzdávanie cien Emmy, štyrikrát odovzdávanie cien Tony (za čo bol tiež štyrikrát odmenený cenou Tony) a v roku 2015 moderoval tiež slávnostný večer cien Akadémie.
Osobný život.
Je otvorene homosexuálnej orientácie a od roku 2004 žije s Davidom Burtkom, s ktorým sa v roku 2014 oženil. Vychovávajú spolu dve deti, ktoré im porodila náhradná matka. Tiež prispieva a podporuje mnoho rôznych organizácii ako filantrop. V roku 2011 získal svoju hviezdu na Chodníku slávy.

</doc>
<doc id="594921" title="Mnet Asian Music Awards" url="https://sk.wikipedia.org/wiki?curid=594921">
Mnet Asian Music Awards

Mnet Asian Music Awards (skrátene MAMA) je jedno z hlavných udeľovaní cien v kórejskom hudobnom priemysle, ktoré každoročne usporadúva CJ E&amp;M prostredníctvom svojho hudobného kanálu Mnet. Zúčastňujú sa na ňom jedni z najznámejších hercov a celebrít nie len z Kórejskej republiky, ale aj z krajín ako Čína, Taiwan, Japonsko, Hongkong, Kanada a Spojené štáty.
História.
Udeľovanie cien sa začalo v roku 1999 pod názvom Mnet Video Music Awards, ten sa však viackrát zmenil. Od roku 2006 nieslo oceňovanie názov Mnet Km Music Festival (skrátene MKMF). V tom čase to boli prvé a jediné kórejské ceny za videoklipy. Po 10. výročí sa ceny v roku 2009 premenovali na Mnet Asian Music Awards (skrátene MAMA). Značilo to zmeny v koncepte aj spôsobe, akým mohli ľudia hlasovať o víťazoch. Živé vysielanie sa začalo v Číne, Japonsku, Hongkongu a Juhovýchodnej Ázii prostredníctvom Channel V.
V roku 2010 sa ceremónia konala prvýkrát mimo Kórejskej republiky. 12. ročník bol usporiadaný v Cotai Arena v čínskom Macau a naživo sa vysielal v mnohých krajinách. BoA, ktorá vyhrala cenu „Najlepšia speváčka“, nebola na odovzdávaní prítomná kvôli nezhodám, ktoré malo jej hudobné vydavateľstvo SM Entertainment s Mnet Media. Neprítomní boli aj ďalší víťazi ako CNBLUE, 2AM, Čo Kwon a Gain.
Sloganom cien v roku 2009 bolo „Ázijská vlna“ a v roku 2010 „Jedna Ázia“. V rokoch 20112016 to bolo „Hudba zjednocuje“ a od 2017 ceny nesú heslo „MAMA zjednocuje“. Cieľom je šíriť myšlienku zjednotenia ľudí prostredníctvom hudby bez ohľadu na ich pohlavie, pôvod, kultúru, jazyk či krajinu.
Vysielanie.
Ceremónia sa vysiela naživo v 13 ázijských krajinách. V Kórejskej republike a v Japonsku to vysiela televízia Mnet. Ostatné televízne kanály, ktoré udeľovanie cien vysielajú, sú STAR World, tvN (Asia), Channel V, Music On! TV (Japonsko), 8TV (Malajzia), MediaCorp Channel U (Singapur), GMM 25 (Thajsko), Indosiar (Indonézia), Myx (Filipíny), MY TV (Kambodža), Mnet America (Spojené štáty), NRK (Nórsko) a SBS (Austrália). Online vysielanie zabezpečuje v Kórejskej republike webstránka Mnet, v Číne Sohu a pre zvyšok sveta YouTube Live, V app a Allkpop.
Kategórie udeľovaných cien.
Hlavné ocenenia.
Veľké ceny (Ceny Däsang).
Tri hlavné veľké ceny boli prvýkrát predstavené v roku 2006. Pôvodne boli dve ceny Däsang (Videoklip roka a Najpopulárnejší videoklip), ktoré sa udeľovali od roku 1999. Do ich zrušenia po roku 2005 bolo spolu ocenených 21 víťazov.
Špeciálne ocenenia.
Tieto ceny boli udelené len raz alebo sa udeľujú len príležitostne.
Najviac víťazstiev.
Ceny Däsang.
Toto je zoznam interpretov, ktorí získali 2 a viac cien Däsang. 
Ostatné ocenenia.
Toto je zoznam interpretov, ktorí získali 4 a viac ocenení. 

</doc>
<doc id="594957" title="Zara Larssonová" url="https://sk.wikipedia.org/wiki?curid=594957">
Zara Larssonová

Zara Maria Larsson (* 16. december 1997, Solna, Švédsko) je švédska speváčka a skladateľka. Po prvýkrát sa preslávila už ako 10 ročná v talentovej šou "Talang", švédskej verzii Got Talent (v Česku a na Slovensku: "Česko Slovensko má talent"). V roku 2012 podpísala nahrávaciu zmluvu s vydavateľstvom TEN Music Group a vydala svoj debutový EP album, "Introducing" (2013). Singel „Uncover“ dosiahol prvú priečku vo Švédsku, Dánsku a Nórsku. Vo februári 2013 ocenilo Universal Music Sweden singel platinovou platňou a v júli 2013 bol album "Introducing" certifikovaný trojitou platinovou platňou. Larssonová tiež podpísala trojročný kontrakt s Epic Records v USA v apríli 2013.

</doc>
<doc id="594987" title="Shawn Mendes" url="https://sk.wikipedia.org/wiki?curid=594987">
Shawn Mendes

Shawn Peter Raul Mendes (* 8. august 1998, Pickering, Ontário, Kanada) je kanadský spevák a skladateľ. Úspešným sa stal v roku 2013 po nahraní niekoľkých cover verzií piesní na svoj účet v aplikácii Vine. Nasledujúci rok si ho všimol manažér Andrew Gertler z Island Records a získal nahrávaciu zmluvu.
Jeho singel „Life of the Party“ bol úspešný v Kanade, ale aj medzinárodne. Po singli následne vydal EP a štúdiový album, po ktorom vyrazil na sólové turné. V septembri 2016 vyšiel jeho druhý album "Illuminate". 25. mája 2018 vyšiel jeho tretí album "Shawn Mendes".
Detstvo.
Narodil sa 8. augusta 1998 v kanadskom Toronte, kde vyrástol na predmestí Pickering. Je synom Karen, realitnej maklérky a Manuela, biznismena. Jeho otec má portugalské korene. Shawn má o 5 rokov mladšiu sestru Aaliyah. Chodil na Pine Ridge Secondary School.
Kariéra.
2013 – 2015: "Handwritten".
V roku 2013 začal nahrávať svoje coververzie pesničiek na aplikáciu Vine a získal milióny pozretí a množstvo fanúšikov. Manažér Andrew Gertler objavil Shawna na internete v januári 2014, priviedol ho do Island Records, kde 4. júna 2014 podpísal nahrávaciu zmluvu. V júni 2014 vydal singel „Life of the Party“. Je najmladším umelcom, ktorý debutoval v TOP 25 s debutovou pesničkou v rebríčku "Billboard" Hot 100, kde sa umiestnil na mieste 24 v 15 rokoch, 11 mesiacoch a 4 dňoch.
Vyšiel na turné MagCon Tour, po boku ďalších mladých internetových senzácii ako Nash Grier, Cameron Dallas, Jack &amp; Jack a ďalších. Ako predspevák bol na turné s Taylor Swift či s Austinom Mahonem. Svoj debutový EP vydal v júli. V roku 2014 získal cenu Teen Choice Award v kategórii Internetová hviezda v oblasti hudby.
V roku 2015 vydal svoj debutový album "Handwritten", s ktorým Mendes debutoval na prvých priečkach "Billboard" 200. Za prvý týždeň sa predalo 119 000 kópií. Na albume sa okrem Mendesovej prvej piesne „Life Of The Party“, ktorou všetko začalo, nachádza aj hit „Stitches“ či spolupráca s kubánsko-americkou speváčkou Camilou Cabello na piesni „I Know What You Did Last Summer“. Na propagáciu albumu Mendes vystúpil v niekoľkých televíznych reláciách a na odovzdávaniach cien. Taktiež išiel na turné ShawnFirstHeadlines &amp; Shawn Mendes World Tour.
2016 – 2017: "Illuminate".
23. septembra 2016 uzrel svetlo sveta Mendesov druhý album "Illuminate". Vydavateľstvami boli Island Records a Universal Music Group tak ako aj pri predošlom albume. Album obsahuje žánre ako pop, rock a blues. Album debutoval na vrchole amerického Billboard 200 a v Kanade na Canadians Album Charts. Hlavný singel „Treat You Better“ sa objavil v prvej desiatke na "Billboard" Hot 100. V septembri uzrel svetlo sveta aj videoklip pre pieseň „Mercy“ taktiež vydal "Illuminate" (Deluxe version), kde na jar prispel piesňou „There's Nothing Holdin' Me Back“, ktorá sa stala letným hitom a vyšvihla Mendesa na popredné priečky v rádiách. V apríli 2017 sa v Glasgowe začalo turné "Illuminate World Tour," ktoré Mendes ukončil v decembri toho istého roku v japonskom Tokiu. Počas turné Mendes vystúpil aj na festivale "Rock In Rio" Zrušený bol jeden koncert v Mexiku z dôvodu zemetrasenia.
2018 – 2019: "Shawn Mendes".
Dňa 25. mája 2018 potešil mladý spevák svojich fanúšikov treťou štúdiovkou, ktorá je pomenovaná po ňom – "Shawn Mendes." Album predstavil jemne rockovým singlom „In My Blood“, kde priznal problémy s úzkosťami. Deň na to vydal rytmickú pieseň „Lost In Japan“. Pred vydaním albumu Mendes s jeho tímom vybrali pár fanúšikov z Los Angeles, Londýna, Berlína či Štokholmu a pozvali ich na tzv. „"secret listening"“, kde si fanúšikovia vypočuli album pred jeho vydaním a mali možnosť sa odfotiť s mladým spevákom. Shawn tiež zverejnil single „Nervous“, „Where were you in the morning“ a „Youth“, na ktorej spolupracoval s Khalidom. V tomto roku sa mladý spevák objavil na "Met Gala" a vydal sa aj na festivalové turné, počas ktorého navštívil aj festival Sziget v Budapešti. Taktiež vystúpil s piesňou „Lost In Japan“ na módnej prehliadke Victoria Secret a získal dve nominácie na Grammy v kategóriach pieseň roka s „In My Blood“ a nomináciu za najlepší pop-vokálny album. V marci 2019 začalo jeho tretie svetové turné, počas ktorého Mendes odohrá vyše 100 koncertov po celom svete, vrátane koncertu v rodnom Toronte, kde odohrá svoj prvý štadiónový koncert ako hlavný headliner 6. septembra 2019 v Rogers Centre.

</doc>
<doc id="594990" title="Neve Campbellová" url="https://sk.wikipedia.org/wiki?curid=594990">
Neve Campbellová

Neve Adrianne Campbell (* 3. október 1973, Guelph, Ontário, Kanada) je americko-kanadská herečka, známa z trilógie "Vreskot" či z televízneho seriálu "House of Cards" (2016).
Životopis.
Narodila sa v Kanade, rodičom Gerry Campbellovi a matke Marnie Neveovej. Jej rodičia sa rozviedli keď mala dva roky. Má jedného brata a dvoch nevlastných. V šiestich rokoch sa začala učiť tancovať, keď jej bolo deväť získala miesto v celoštátnej Kanadskej baletnej škole. Hoci jej snaha stať sa profesionálnou tanečnicou nevyšla, kvôli sérii poranení, zamerala hlavnú snahu uskutočniť hereckú kariéru. Nastúpila do John F. Ross Collegiate Vocational Institut v rodnom meste Guelph a zahrala si v divadle napríklad vo Fantómové opery. Z matkinej strany sefardská židovka. Ako sama uviedla, považuje sa za katolíčku zo židovskými koreňmi.
Kariéra.
Svoj prvý prielom do herectva v roku 1992 v kanadskom televíznom seriáli "Catwalk", ktorý mal veľký úspech v Spojených štátoch. Potom hrala v druhotriednych filmoch, ale nakoniec získala rolu Juliu Salingerovú v televíznom seriáli "Party of Five" (1994). Seriál si našiel silnú podporu medzi fanúšikmi. Neve vďaka tomuto úspechu získala prácu vo filme aj naďalej, najprv v teenagerskom filme "Čarodejnice" (1996). V rovnakom roku sa ale objavila ešte v filme, ktorý zatienil všetky jej doterajšie úspechy - film "Vreskot". Film zarobil neuveriteľné peniaze, kritika ho dosť vychválila a Neve za jej herecký výkon vyzdvihovali do nebies. Nevýhodou bolo, že si ju nikto nevedel v žiadnej inej roli predstaviť. Objavila sa aj v ďalších dvoch častiach - kým do dvojky po krátkom váhaní išla preto, že post-traumatický stres bol pre ňu hereckou výzvou, trojka bola otázkou peňazí. Vo všetkých troch častiach vystupuje po boku Courteney Cox a Davida Arquetteho. Po Jamie Lee Curtisovej býva pokladaná za jedinú herečku, ktorú sú fanúšikovia teen-vyvražďovačiek ochotní rešpektovať za novú kráľovnú vrieskania. Chcela aby sa jej filmová kariéra obrátila iným smerom, preto prijala príklad úlohu v thrillery "Divoké hry" (1998) s Denise Richards.
Z ďalších filmov sa objavila vo filme "Panika" (2000), "Sprisahanie" (2003), "Company" (2003), či "Milenka" (2004).
V roku 2006 si Neve prvýkrát zahrala na West Ende, londýnskej obdobe Broadwaya - získala úlohu v hre Arthura Millera "Ressurection Blues". Hra zožala zmiešané kritiky, čo ale Neve od britskej divadelnej scény vôbec neodradilo. Neskôr toho istého roku sa na rovnakom mieste objavila v hre "Love song" spolu s Cillianom Murphym a Michaelom McKeanom.
V roku 2011 si po štvrtý raz zopakovala úlohu Sidney Prescottovej, z filmu "Vreskot 4", o rok neskôr sa objavila v televíznom seriály "Titanic: Blood and Steel".
V júly 2015 potvrdila svoju účasť v televíznom seriály "House of Cards" (2016) po boku Kevina Spaceya a Robin Wright. V roku 2020 potvrdila svoju účasť v horore Vreskot 5, ktorý by mal mať premiéru v roku 2022. Vo filme si zahrá po boku Courteney Cox a Davida Arquetteho, ktorý hrali aj v predchádzajúcich častiach. V rovnakom roku prijala jednu z úloh v životopisnom filme "Mraky". Film získal pozitívne recenzie. 
Vo februári 2021 bola Campbellová obsadená do televíznej adaptácie "The Lincoln Lawyer", kde si zahrá po boku Becki Newton, Manuela Garciu-Rulfa. 
Osobný život.
Neve sa vydala dvakrát - prvýkrát v roku 1995 za Jeffa Colta a druhýkrát za Johna Lighta v roku 2007. Obe manželstva skončili rozvodom. Aktuálne je jej partnerom JJ Fieldom, za ktorého však zatiaľ vydatá nie je. V roku 2012 sa im narodil syn Caspian a v roku 2018 si s partnerom adoptovali syna. Je veľkou obdivovateľkou Susan Sarandon, vystupuje ako hovorkyňa organizácie zaoberajúcou sa Tourettovým syndrómom, ktorým trpí jej brat.

</doc>
<doc id="594992" title="Supergirl (seriál)" url="https://sk.wikipedia.org/wiki?curid=594992">
Supergirl (seriál)

Supergirl je americký akčný a dobrodružný televízny seriál, ktorého tvorcami sú Ali Adler, Greg Berlanti a Andrew Kreisberg (poslední dvaja tiež vytvorili seriál "Arrow" a "The Flash"). Pôvodne bol vysielaný na americkej stanici CBS a premiéru mal 26. októbra 2015. Seriál je založený na postave z DC Comics, Supergirl (Kara Zor-El), ktorej tvorcami sú Otto Binder a Al Plastino. Stvárňuje ju herečka Melissa Benoist v hlavnej role. Supergirl je superhrdinka, sesternica Supermana a jedna z posledných obyvateľov Kryptonu.
12. mája 2016 Warner Bros. oznámilo, že seriál bol predĺžený na druhú sériu a presťahuje sa zo stanice CBS na The CW, kde debutoval 10. októbra 2016. 8. januára 2017 bolo oznámené, že seriál bol obnovený aj na tretiu sériu.
2. apríla 2018 bol seriál obnovený na štvrtú sériu, ktorá bude mať premiéru 14. októbra 2018.
Seriál bol obnovený na piatu sériu.

</doc>
<doc id="594994" title="Zápcha (medicína)" url="https://sk.wikipedia.org/wiki?curid=594994">
Zápcha (medicína)

Zápcha (iné názvy: konstipácia, obstipácia, hovorovo: zápeka, nesprávne: "zácpa") je upchatie hrubého čreva stolicou. Stolica je často suchá a tvrdá, vyprázdňovanie je namáhavé a bolestivé, menej ako trikrát do týždňa. Patrí medzi najčastejšie gastrointestinálne ochorenia. Často sa zápcha musí konzultovať s lekárom, ktorý nasadí liečbu.
Zápchu delíme na akútnu a chronickú.
Akútna zápcha.
Ide o poruchu vyprázdňovania stolice, ktorá trvá niekoľko dni potom, čo boli predchádzajúce stolice pravidelné.
Príčiny akútnej zápchy v tomto prípade môžu byť:
Chronická zápcha.
Chronickú zápchu nemožno podceňovať ako banálnu chorobu. Chronickú zápchu môžu zapríčiňovať o dosť vážnejšie veci. Ako napríklad:
Diagnostika zápchy.
Po navštívení lekára, lekár vykoná isté vyšetrenia. Ako napríklad:
Najčastejšie so zápchou sa navštevuje gastroenterológická prípadne chirurgická ambulancia. Po diagnostikovaní prichádza liečba.

</doc>
<doc id="595020" title="Mnet Asian Music Award za album roka" url="https://sk.wikipedia.org/wiki?curid=595020">
Mnet Asian Music Award za album roka

 
Mnet Asian Music Award za album roka () je cena Däsang (alebo Veľká cena), ktorú každoročne udeľuje CJ E&amp;M (Mnet). Prvýkrát bola udelená na 8. ročníku Mnet Asian Music Awards v roku 2006. Udeľuje sa sólistovi alebo skupine s najlepším vokálne alebo inštrumentálne nahraným albumom v hudobnom priemysle. Prvýkrát cenu získala skupina SG Wannabe za album "The 3rd Masterpiece".
Víťazi a nominovaní.
 Každý ročník je prepojený s článkom o Mnet Asian Music Awards, ktoré sa v danom roku konali.
Viacnásobní víťazi.
V histórii Mnet Asian Music Awards získali ocenenie „Album roka“ 2 a viackrát len dvaja interpreti.
Externé odkazy.
Oficiálna webová stránka

</doc>
<doc id="595068" title="Jozef Anton Habsbursko-lotrinský" url="https://sk.wikipedia.org/wiki?curid=595068">
Jozef Anton Habsbursko-lotrinský

Jozef Anton Ján Baptista Habsbursko-lotrinský (* 9. marec 1776, Florencia† 13. január 1847, Budapešť vtedy Budín) bol rakúsky arcivojvoda a uhorský palatín. Jeho rodičmi boli rakúsky cisár a český kráľ a uhorský kráľ Leopold II. a Mária Ludovika Španielska.
Mladosť.
Narodil sa ako deviate dieťa toskánskemu veľkovojvodovi Leopoldovi a Márii Ludoviky Španielskej. Mladosť prežil vo Florencii. Učil sa jazyky a dohovoril sa nemecky, taliansky, latinsky a francúzsky. Jeho učiteľmi boli gróf Fridrich Manfredini a F. A. Zeiller, ktorý ho učil právnemu odboru. Roku 1790, po tom, ako sa stal Jozefov otec cisárom sa rodina odsťahovala do Viedne.
Uhorský palatín.
V roku 1795 sa stal, po smrti svojho staršieho brata Alexandra, uhorským miestodržiteľom a o rok neskôr bol uhorským snemom zvolený za palatína. Túto funkciu zastával pol storočia až do svojej smrti. Zaslúžil sa o hospodársky a kultúrny rozvoj krajiny. V napoleonských vojnách sa trikrát stal vrchným veliteľom ozbrojeného odporu tamojšej šľachty. Roku 1840 prispel k prepusteniu opozičných vodcov Mikuláša Wesselényiho a Lajosa Kossutha.
Rozvoj krajiny.
V roku 1802 podporil vznik uhorského národného múzea. Bol za založenie školy pre dôstojníkov, nazvanej Ludoviceum, ktorá bola uvedená do prevádzky v roku 1835. Na výstavbu Uhorskej akadémie vied venoval 10 000 zlatých. Za jeho vlády bola roku 1827 v Uhorsku vybudovaná prvá železnica a roku 1830 založená Uhorská komerčná banka. V roku 1844 založil vo vtedajšej Pešti technickú univerzitu. Na svojich alcsutských statkoch mal veľmi dobre fungujúce hospodárstvo.
Na budínskom hrade nechal postaviť hrobku, do ktorej boli do roku 1944 pochovávaní členovia Jozefovskej línie Habsbursko-Lotrinskej dynastie. V roku 1869 bol v Budapešti odhalený na jeho počesť pomník v nadživotnej veľkosti, ktorý je umiestnený na tamojšom, po ňom pomenovanom námestí. Zomrel v januári roku 1847 v Budíne a pochovaný bol v Budapešti.
Manželky a potomkovia.
1. manželka (1799) Alexandra Pavlovna Romanovová (* 1783† 1801)
2. manželka (1815) Hermína Anhaltská (* 1797† 1817)
3. manželka (1819) Mária Dorotea Württemberská (* 1797† 1855)

</doc>
<doc id="595093" title="Mnet Asian Music Award za pieseň roka" url="https://sk.wikipedia.org/wiki?curid=595093">
Mnet Asian Music Award za pieseň roka

Mnet Asian Music Award za pieseň roka () je cena Däsang (alebo Veľká cena), ktorú každoročne udeľuje CJ E&amp;M (Mnet). Prvýkrát bola udelená na 8. ročníku Mnet Asian Music Awards v roku 2006. Udeľuje sa sólistovi alebo skupine za najlepší umelecký počin, technickú dokonalosť a celkovú dokonalosť v nahrávacom priemysle bez ohľadu na predajnosť albumu či umiestnenie v rebríčkoch. Prvýkrát cenu získala skupina SG Wannabe za pieseň „Partner for Life“.
Víťazi a nominovaní.
 Každý ročník je prepojený s článkom o Mnet Asian Music Awards, ktoré sa v danom roku konali.
Viacnásobní víťazi.
V histórii Mnet Asian Music Awards získali ocenenie „Pieseň roka“ viac ako raz traja interpreti.

</doc>
<doc id="595125" title="Lisa Kudrowová" url="https://sk.wikipedia.org/wiki?curid=595125">
Lisa Kudrowová

Lisa Kudrowová (; * 30. júl 1963, Los Angeles, Kalifornia, USA) je americká herečka, dabérka, komička a spisovateľka. Získala celosvetové uznanie za stvárnenie postavy Phoebe zo seriálu "Priatelia" (1994).
Životopis a kariéra.
Životopis
Narodila sa do rodiny lekára a pracovníčky v cestovnej kancelárií. Navštevovala školu Vassar College v New Yorku, so zameraním na biológiu. Dúfala, že si uskutoční lekársku kariéru v lekárskom výskume v Los Angeles. Vysokú školu ukončila s bakalárskym titulom.
Kariéra
Prvá možnosť hrania jej prišla v roku 1989, v "Saturday Night Live". Lisa si herectvo tak zamilovala, že mala v pláne zúčastniť sa ešte ďalších konkurzov. Objavila sa v menších rolách v televíznych seriáloch ako napríklad "Na zdravie" (1982) alebo "Groundlings". V roku 1992 získala úlohu Ursuly Buffayovej, servírky, zo seriálu "Som do teba blázon" (1992). Táto úloha jej priniesla možnosť zahrať si v seriáli Priatelia, kde stvárnila identické dvojča Ursuly - Phoebe. Za postavu Phoebe získala niekoľko ocenení, ako príklad cenu Emmy či celosvetové uznanie. Seriál sa natáčal do roku 2004 a Lisa sa objavila v každej časti. Medzi divákmi bola vďaka postave Phoebe veľmi obľúbená. 
Jej filmová kariéra sa skladá z filmov ako Všetci moji muži (1998) po boku herečky Christiny Ricci, zahviezdila aj po boku Johna Travoltu, vo filme Šťastné čísla. Po skončení Priateľov, sa Lisa objavila ešte v pár filmoch. V roku 2008 však získala možnosť hlavnej postavy v seriáli "Web Therapy", kde sa ukázala ako terapeutka, ktorá už má dosť počúvania ľudských problémov a tak sa rozhodne zmeniť to pomocou webkamery. V seriáli sa objavilo aj veľa významných hercov, ako napríklad herečka Meryl Streep, alebo jej kolegyňa z Priateľov, Courteney Cox. V roku 2010 sa zase Lisa objavila v seriáli Courteney Cox, "Mesto žien". Menšiu rolu získala aj v dráme Dievča vo vlaku (2016) , s Emily Blunt. V rovnakom roku hviezdi aj po boku herečky Rashidy Jones v seriáli "Angie Tribeca". Venuje sa tiež dabingu.
Osobný život.
Od roku 1995 je manželkou Michaela Sterna, s ktorým má aj syna. Spolu s jej kolegami zo seriálu Priatelia, patrila k najlepšie plateným hercom z televízie v histórii (plat 750 000 dolárov za epizódu). Píše ľavou rukou a hovorí plynule po francúzsky.

</doc>
<doc id="595157" title="Mnet Asian Music Award pre interpreta roka" url="https://sk.wikipedia.org/wiki?curid=595157">
Mnet Asian Music Award pre interpreta roka

Mnet Asian Music Award pre interpreta roka () je cena Däsang (alebo Veľká cena), ktorú každoročne udeľuje CJ E&amp;M (Mnet). Prvýkrát bola udelená na 8. ročníku Mnet Asian Music Awards v roku 2006. Udeľuje sa sólistovi alebo skupine za najlepší umelecký počin, technickú dokonalosť a celkové dosiahnuté výsledky v hudobnom priemysle. Prvýkrát cenu získala skupina TVXQ.
Od roku 2014 má práva na názov tejto ceny spoločnosť China UnionPay.
Víťazi a nominovaní.
 Každý ročník je prepojený s článkom o Mnet Asian Music Awards, ktoré sa v danom roku konali.
Viacnásobní víťazi.
V histórii Mnet Asian Music Awards získali ocenenie „Interpret roka“ viac ako raz len dvaja interpreti.

</doc>
<doc id="595161" title="Toni Collettová" url="https://sk.wikipedia.org/wiki?curid=595161">
Toni Collettová

Toni Collette (* 1. november 1972, Sydney, Austrália) je austrálsko - americká herečka známa z filmov ako "Šiesty zmysel" (1999), "Malá Miss Sunshine" (2006), "Hitchcock" (2012) alebo "Už teraz mi chýbaš" (2015). V roku 2000 bola nominovaná na cenu Academy Awards za film "Šiesty zmysel" (1999).
Kariéra.
Už odmalička túžila sa stať herečkou, no po niekoľkých mesiacoch opustila hereckú školu v Austrálií. Už v roku 1992, sa objavila po boku hereckej legendy Anthonyho Hopkinsa vo filme "Spotswood" . Bola zaň nominovaná na cenu IFA, v kategórií Najlepšia herečka vo vedľajšej úlohe.
O rok neskôr sa odhodlala radikálne zmeniť svoj vzhľad kvôli filmu "Muriel sa vydáva". Vo filme sa predstavila ako zavalitá Muriel, ktorá je rodinou aj priateľmi dosť ponižovaná. Film jej zaručil nomináciu na Zlatý glóbus a austrálsku cenu AACTA. Na výslnie ju však vyniesol film "Šiesty zmysel" po boku herca Brucea Willisa, kde sa predstavila ako matka ťažko skúšaná životom. Za úlohu v ňom bola nominovaná na Oscara. Po boku herečiek Meryl Streepovej, Nicole Kidmanovej a Julianne Mooreovej sa objavila vo vedľajšej úlohe Kitty, v dráme "Hodiny" (2002). V rovnakom roku sa vo filme "Ako na vec" premenila na matku so samovražednými sklonmi. V roku 2006 si zahrala úlohu vo filme "Mŕtve dievča" po boku herečiek Marcii Gay Hardenovej a Brittany Murphyovej. 
V roku 2009 hrala v televíznom seriáli "Tara a jej svet," kde sa predstavila ako umelkyňa, ktorá trpí poruchou identity. Táto seriálová rola jej priniesla dve nominácie na Zlatý glóbus, z toho jednu získala.
Vo životopisnom filme o Alfredovi Hitchcockovi z názvom "Hitchcock" (2012) sa objavila ako Peggy Robertson, asistentka Hitchcocka.
V roku 2015 si spolu s Drew Barrymoreovou zahrala v dráme "Už teraz mi chýbaš," ktorý hovorí o dvoch dobrých kamarátkach, ktorej jednej zmení život rakovina. 
Osobný život.
Od roku 2003 je vydatá za hudobníka Davea Galafassia, s ktorým má dve deti. Je zástankyňou práv zvierat, tiež spoluvlastní produkčnú spoločnosť. Je považovaná za herečku, ktorá patrí k najvšestrannejším z celého Hollywoodu. 

</doc>
<doc id="595167" title="Mnet Asian Music Award pre najlepšiu chlapčenskú skupinu" url="https://sk.wikipedia.org/wiki?curid=595167">
Mnet Asian Music Award pre najlepšiu chlapčenskú skupinu

Mnet Asian Music Award pre najlepšiu chlapčenskú skupinu () je cena, ktorú každoročne udeľuje CJ E&amp;M (Mnet). Prvýkrát bola udelená na 1. ročníku Mnet Asian Music Awards v roku 1999. Udeľuje sa chlapčenskej skupine za najväčšie umelecké výkony v hudobnom priemysle. Prvýkrát cenu získala skupina H.O.T. za pieseň „I Yah!“.
Víťazi a nominovaní.
 Každý ročník je prepojený s článkom o Mnet Asian Music Awards, ktoré sa v danom roku konali.
Viacnásobní víťazi.
Ocenenie „Najlepšia chlapčenská skupina“ získali v histórii Mnet Asian Music Awards dva a viackrát 4 skupiny.

</doc>
<doc id="595204" title="Slovenská basketbalová liga 2016/17" url="https://sk.wikipedia.org/wiki?curid=595204">
Slovenská basketbalová liga 2016/17

Slovenská basketbalová liga alebo Eurovia Slovenská basketbalová liga v sezóne 2016/17 bol 25. ročník extraligy basketbalistov, najvyššej basketbalovej súťaže mužov na Slovensku, ktorú organizuje Slovenská basketbalová asociácia (SBA) cez združenie Slovenská basketbalová liga (SBL). V lige súťažilo 11 účastníkov, čo je o 2 družstvá viac ako v minulej sezóne. Titul získalo družstvo BK Inter Bratislava, ktoré vo finálovej sérii zvíťazilo nad MBK Rieker Com Therm Komárno.
Systém súťaže.
Systém SBL ostal podobný ako v predchádzajúcich sezónach. Po odohraní základnej časti dvakrát doma a vonku postúpilo najlepších 8 družstiev do play-off. Štvrťfinálové duely play-off sa hrali na 3 víťazné zápasy, nasledujúce duely už na 4 víťazné zápasy. Zo súťaže nikto nezostúpil. Zmenou bolo zrušenie play-off o 3. miesto, kde obaja porazení semifinalisti získali bronzové medaily.
Účastníci.
Pozn: Družstvo Handlovej sa stalo držiteľom tzv. divokej karty, ktorá mu umožnila poslať prihlášku do SBL napriek tomu, že v minulej sezóne nehralo v žiadnej súťaži.
Výsledky.
Základná časť.
Poznámka: Družstvám Handlovej a Nitry bola uznaná 1 kontumačná prehra bez priznania bodu.

</doc>
<doc id="595220" title="Prezidentská záhrada" url="https://sk.wikipedia.org/wiki?curid=595220">
Prezidentská záhrada

Prezidentská záhrada alebo Grasalkovičova záhrada je mestská záhrada, ktorá je súčasťou Grasalkovičovho paláca. Je to rozsiahla záhrada upravená vo francúzskom štýle, ktorá nadväzuje na rozsiahlu záhradu bývalého letného arcibiskupského paláca. Koncom 90. rokov 20. storočia prebehla rozsiahla rekonštrukcia záhrady, ktorá do veľkej miery prinavrátila pôvodný výzor parku. V roku 1978 tu bola osadená fontána "Radosť zo života" autorov Tibora Bártfaya, Karola Lacka, Imricha Ehrenbergera a Pavla Mikšíka. Začiatkom 90-ych rokov 20. storočia bola v záhrade umiestnená jazdecká socha Márie Terézie, ktorá bola pôvodne súčasťou výzdoby Veľprepoštského paláca v Nitre. Nachádzal sa tu aj pomník Johanna Nepomuka Hummela, významného skladateľa a bratislavského rodáka, ktorý bol v roku 2002 po rekonštrukcii umiestnený na svoje pôvodné miesto pred veľvyslanectvo Nemecka na Hviezdoslavovo námestie.
Záhrada je voľne prístupná verejnosti počas dňa v čase otváracích hodín, ktoré sa menia počas roka.

</doc>
<doc id="595250" title="Informačná veda" url="https://sk.wikipedia.org/wiki?curid=595250">
Informačná veda

Informačná veda je v najširšom ponímaní veda o informácií (napríklad fyzikálnej, biologickej, kultúrnej). V užšom ponímaní ide o vedu interdisciplinárneho charakteru, ktorá sa zaoberá zákonitosťami procesov vzniku, spracovania, merania, kódovania, ukladania, transformácie, distribúcie a recepcie informácií v spoločnosti.
História informačnej vedy.
Existuje niekoľko pohľadov na vznik informačnej vedy. Už v roku 1971 Harmon vo svojom článku vychádzal, že informačná veda vznikla z dokumentácie (dokumentaristiky) a to približne v roku 1985. Na základe tohto článku boli neskôr stanovené tri základné vývojové fázy informačnej vedy, ktoré môžeme rozdeliť na:
Obdobie formovania informačnej vedy.
V tomto období prevládali dva významné vývojové prúdy ľudského poznania a to humanitný a sociálny a matematicko-technický. Humanitný a sociálny prúd je úzko spätý s metodikami a teóriami súvisiacimi s prácou knižníc, archívov a iných pamäťových inštitúcií. Druhý prúd matematicko-technický, ktorý je úzko spätý s kybernetikou, sa začal rozvíjať najmä v 20. storočí.
Obdobie vnútorného zjednocovania a upevňovania informačnej vedy.
Obdobie vnútorného zjednocovania informačnej vedy je prepojené najmä s búrlivým rozvojom kybernetiky, ktorý nastal po druhej svetovej vojne, na konci 40. rokoch. Na rozvoji kybernetiky sa najviac podieľali Norbert Wiener a Artur Rosenbulth. Ďalšími významnými predstaviteľmi tohto obdobia boli Claude Shannon a Warren Weaver, ktorí priniesli matematickú teóriu informácie a komunikácie.
S nástupom kybernetiky a postupným využívaním počítačov, sa začína objavovať aj pojem informačný prieskum, ktorý sa stal súčasťou vznikajúcej informačnej vedy. Prvýkrát spomenul pojem informačný prieskum Calvin Mooers v roku 1951.
V druhej polovici 20. storočia prichádza k rozdielnemu označovaniu činnosti súvisiacou so spracovaním dokumentov v Európe a USA. V Európe sa využíva označenie dokumentácia, čomu prispelo aj vydanie Bradfordovej knihy „Documentation“. Zatiaľ čo v Európe pretrvával konzervatívny prístup k označovaniu spracovania dokumentov, v USA sa začalo využívať označenie „informácia“ či vyhľadávanie informácií.
Zatiaľ čo v USA sa začína rozširovať pojem informačná veda, v západnej Európe sa ešte stále využíva pojem dokumentácie, pričom postupne sa prechádza na označenie „informácia“ tak ako v USA, čo bolo spôsobené ovplyvnením vývoja informačnej vedy v Európe vývojom v USA. Vývoj informačnej vedy v Európe neovplyvnil len vplyv vývoja v USA, ale bol ovplyvnení aj rozdelením Európy na tzv. Západný a Východný blok. Vo Východnom bloku (nazývanom aj Socialistický blok) bol odlišný pohľad na vývoj informačnej vedy.
Obdobie dozrievania informačnej vedy.
Obdobie dozrievania informačnej vedy prebieha od 70. rokov dvadsiateho storočia až po súčasnosť. Je poznačené najmä výrazným nárastom rôznych druhov dokumentov, medzi ktoré môžeme zaradiť aj televízne vysielanie, rádiové vysielanie, vedecké publikácie a podobne. Tento prudký nárast informácií je prejavom informačnej explózie, ktorá opätovne prišla v dvadsiatom storočí s rozšírením nových masovo komunikačných kanálov a s príchodom počítačov.
Disciplíny informačnej vedy.
Stanovenie pevných disciplín informačnej vedy nie je jednoduché, existuje viacero pohľadov. V roku 1970 Saracevic, ktorý patril k významným autorom v období formovania informačnej vedy stanovil delenie informačnej vedy na nasledujúce základné disciplíny:
Podľa Steinerovej, ktorá patrí k slovenským popredným odborníkom na oblasť informačnej vedy ovplyvnili vývoj informačnej vedy tri "revolúcie" a to kognitívna revolúcia, interakčná revolúcia a relevančná revolúcia. Kognitívne prvky sú dôležité v informačnej vede z dôvodu pochopenia myslenia človeka, interakčné prvky súvisia so zapojením používateľov do tvorby informácií a relevantnosť súvisí najmä s narastajúcim elektronickým prostredím. Na základe týchto revolúcií v informačnej vede vznikli takzvané obraty informačnej vedy, ktoré predstavujú zmenu smerovania informačnej vedy.. Počas vývoja informačnej vedy môžeme hovoriť o nasledovných obratoch: používateľský obrat, kognitívny obrat, lingvistický obrat a v poslednom období sa rozoznáva aj „kontextový“ obrat.
Výskum informačnej vedy na vysokých školách.
Výskumu informačnej vedy sa venuje vo svete viacero vysokých škôl a univerzít ako napríklad:

</doc>
<doc id="595309" title="Teroristický útok v Petrohrade 3. apríla 2017" url="https://sk.wikipedia.org/wiki?curid=595309">
Teroristický útok v Petrohrade 3. apríla 2017

Teroristický útok v Petrohrade 3. apríla 2017 sa uskutočnil približne o 14:40 moskovského času (13:40 SELČ) v Petrohradskom metre. Výbuch otriasol vagónom medzi stanicami Sennaja ploščaď a Technologičeskij institut. Pri výbuchu zomrelo 16 ľudí a približne 55 bolo zranených&lt;ref name="http://tass.ru/obschestvo/4150049"&gt;http://tass.ru/obschestvo/4150049&lt;/ref&gt;. Bomba bola uložená v športovej taške a ponechaná vo vagóne metra.
V čase explózií bol v meste prítomný aj ruský prezident Vladimír Putin ktorý sa tam mal stretnúť s bieloruským prezidentom Alexandrom Lukašenkom. V Petrohrade bol po explóziách vyhlásený výnimočný stav a bolo uzatvorené celé Petrohradské metro. Na stanici Ploščad Vosstanija našli bezpečnostné zložky ďalšiu bombu ktorú zneškodnili. Podľa ruských vyšetrovateľov bol incident samovražedný útok. Pravdepodobným páchateľom útoku je Kirgiz Akbarzhon Jalilov, ktorý predtým dostal ruské občianstvo.

</doc>
<doc id="595359" title="Gymnik" url="https://sk.wikipedia.org/wiki?curid=595359">
Gymnik

Folklórny súbor Gymnik vznikol v roku 1964 na podnet odbornej asistentky pani Hedy Šimonekovej pri Fakulte telesnej výchovy a športu UK v Bratislave. V súbore sa stretávajú študenti Univerzity Komenského i ďalších bratislavských stredných a vysokých škôl, ktorí sem prichádzajú študovať zo všetkých kútov Slovenska. Súbor je pravidelným účastníkom viacerých slovenských i zahraničných folklórnych festivalov.
História.
Názov „GYMNIK“ je odvodený z termínov gymnopédia (grécky bojový tanec), gymnos (cvičiť nahý), gymnikológia (náuka o telesných cvičeniach). Súbor dlhodobo patrí medzi najlepšie akademické folklórne súbory na Slovensku. Za roky svojej existencie sa v ňom vystriedalo viac ako 700 členov. Gymnik sa publiku predstavil na stovkách vystúpení doma i v zahraničí. Špecifikum súboru vyplýva z tradície prirodzených daností poslucháčov FTVŠ – šikovnosti, obratnosti, pohybovej zdatnosti, ale aj hravosti a humoru. V repertoári súboru sú tance a tanečné bloky z mnohých regiónov Slovenska. Nesú rukopis choreografa Jána Blaha, ale aj Juraja Hamara, Petra Mezeia a iných choreografov mladšej generácie. Choreografie sa vyznačujú návratom k pôvodným zdrojom ľudového umenia so snahou o minimálnu štylizáciu.
V súčasnosti má súbor 50 členov, zväčša poslucháčov fakúlt Univerzity Komenského v Bratislave a bratislavských stredných škôl. Riaditeľom súboru je Štefan Gerhát.
Ocenenia.
Súbor je laureátom mnohých slovenských festivalov a prehliadok ako Východná, Detva, Myjava, Zuberec, Heľpa a mnohých ďalších.
Okrem iných ocenení je i dvojnásobným držiteľom „Ceny Mikuláša Senku“.
K najvýznamnejším oceneniam zo zahraničia patria:
Gymnik sa predstavil vari vo všetkých štátoch Európy, hosťoval v Amerike, Afrike i Ázii. Umelecky spolupracoval s bratislavskými divadlami (SND: Na skle maľované, Playback; Nová scéna: Hrnčiarsky bál).
Ľudová hudba.
Ľudová hudba Folklórneho súboru Gymnik má 11 členov, z toho 3 prvé husle, 2 druhé husle, 2 violy, kontrabas, harmonika, cimbal a gajdy. Zameriavame sa na ľudovú hudbu z najvýznamnejších regiónov Slovenska. Snažíme sa o čo hudobne najautentickejšiu interpretáciu daného regiónu. Primášom ĽH je Branislav Boráň.

</doc>
<doc id="595701" title="Lina Mayer" url="https://sk.wikipedia.org/wiki?curid=595701">
Lina Mayer

Lina Mayer (vlastným menom Karolína Majerníková, * 8. máj 1984, Košice) je slovenská speváčka, skladateľka a tanečníčka. Je autorkou titulnej skladby "„This Time“" k českému filmu "Pojedeme k moři". V roku 2015 vydala EP obsahujúce aj singel "„Personal Sky“", ktorý sa stal rádiovým hitom. Postupne vydávala ďalšie single ako "Nothing, Don't leave me now",či "Falling", z ktorých všetky sa umiestnili v rebríčkoch rádiového éteru. 4. apríla 2019 vydáva svoj debutový album s názvom "Lina Mayer", na ktorom sa nachádzajú takmer všetky jej doterajšie skladby, ich akustické verzie, ako aj niekoľko noviniek: "So High", "Take Me Home" a "Fear". 
Život.
Už od detstva sa venovala umeniu, počas  základnej školy navštevovala ZUŠ kde sa učila hre na husliach, navštevovala aj hodiny baletu. Aktívne sa venovala niekoľko rokov tanečnému športu ( Štandardné tance a najmä Latinskoamerické tance ), kde si vytancovala na rôznych súťažiach na Slovensku i v zahraničí najvyššiu výkonnostnú kategóriu "S". Vyštudovala estetiku a slovenský jazyk a literatúru na Filozofickej fakulte Prešovskej univerzity v Prešove. V roku 2009 sa pod rodným menom zúčastnila súťaže Česko Slovenská SuperStar, kde vypadla tesne pred bránami finále. Ešte počas školy si vyskúšala aj muzikál v divadle Nová scéna, ako speváčku s big bandom ju diváci poznajú z televízneho programu Let´s dance, a neskôr pôsobila ako tanečníčka a choreografka v českej šou "Stardance" "(aneb když hvězdy tančí)", kde tancovala po boku známeho českého herca Sašu Rašilova. Pracovné aktivity rozšírila aj v Česku, keď pôsobila chvíľu v pražskom divadle "Broadway". Po tejto skúsenosti sa opäť vrátila na Slovensko a začala sa venovať intenzívnejšie vlastnej tvorbe. Jej prvý singel, nesúci meno "„Dream“", vydala v roku 2012. V roku 2013 zložila a naspievala  skladbu "This time", ktorá sa stala titulnou skladbou k českému filmu "Pojedeme k moři" (réžia Jiří Mádl). V roku 2015 uverejnila cover verziu známej skladby "„Stay With Me“" od anglického speváka Sama Smitha. V tom istom roku vydáva svoje prvé EP, na ktorom sa nachádza aj skladba "Personal sky." Tá sa po uvedení do rádií postupne zaradila medzi najhranejšie skladby v slovenskom éteri a obsadila dokonca 1. miesto v rebríčku airplay TOP 100. K skladbe bol nakrútený aj videoklip. Rádio Europa 2 jej v tom istom roku udelilo cenu "Hudobný objav roka". O dva roky neskôr si odniesla z hudobných cien rádia Európa 2 už ocenenie "Speváčka roka 2017". V tom istom roku zaujala aj účinkovaním v 3. sérii show Tvoja tvár znie povedome, kde sa premieňala na hviezdy ako Adele, Beyoncé, či Michael Jackson , a skončila na 4. mieste. Tiež hosťovala v skladbe "Čítaš mi z pier" od kapely Nocadeň, ku ktorej nakrútili aj spoločný videoklip. V roku 2019 vydala eponymný album "Lina Mayer," kde sa nachádzaju všetky jej doterajšie vydané single (ako "Personal sky, Don't leave me now, Nothing, Falling..") spolu s niekoľkými novými skladbami ako napríklad "So high, Take me fome", či "Fear". Album jej pokrstila a capellová formácia Fragile, v ktorej Lina popri vlastnom hudobnom projekte tiež posobí.
V marci 2019 si ju vybrala americká hudobná rocková skupina "X Ambassadors" (autori hitu "Renegades") za svojho predskokana na ich svetovom turné v Bratislave. Bola nominovaná v prestížnej ankete OTO a prebojovala sa do TOP 3 ako Speváčka roka 2020.

</doc>
<doc id="595710" title="Yael Grobglasová" url="https://sk.wikipedia.org/wiki?curid=595710">
Yael Grobglasová

Yael Grobglasová (hebrejsky: יעל גרובגלס; 31. máj 1984, Paríž, Francúzsko) je francúzska a izraelská herečka. Jej prvá veľká herecká rola bola v troch sériách izraelského sci-fi seriálu "Ha'Yi" (, 20072009), vďaka ktorému sa dostala do popredia izraelského publika. Získala uznanie za svoju debutovú filmovú úlohu v horore "Rabies" (hebrejsky: כלבת, 2010), ktorý sa dostal na Tribeca Film Festival. Počas rokov 20102011 Grobglasová účinkovala v množstve popredných izraelských televíznych šou, vrátane sitkomu "Ha-Shualim" ( 2010), "Ramzor" (, hebrejsky: רמזור), a "Hatzuya" (2011). Grobglasová je tiež známa vďaka svojej role vo videu skupiny We the Kings k piesni „Say You Like Me“. V roku 2013 účinkovala v seriáli americkej stanice The CW, "Reign". Zahrala si tam postavu Olivie, talianskej šľachtičnej.
V roku 2014 bola obsadená do seriálu stanice The CW, "Jane the Virgin", kde stvárňuje Nataliu/Petru Solano a jej dvojča Anezku, za ktorý získala nominácie na Zlatý glóbus.
Detstvo.
Grobglasová sa narodila v Paríži. Jej otec, Jean Pierre Grobglas, je z francúzsko-židovskej rodiny. Jej matka Eva pochádza z Rakúska a konvertovala na Judaizmus. V roku 1986, keď mala Grobglasová 2 roky, jej rodina imigrovala do Izraela a usadila sa v meste Ra'anana.
Jej talent a vášeň pre múzické umenie sa prejavilo už v detstve. Ako tínedžerka vystupovala v profesionálnych tanečných a baletných skupinách. Neskôr sa venovala modelingovej kariére a podieľala sa na rade prehliadok a reklamných kampaní. Nakoniec si však uvedomila, že najväčší záujem má o herectvo. Grobglasová vyštudovala Yoram Loewenstein Performing Arts Studio v Tel Avive.

</doc>
<doc id="595936" title="Siemens Vectron" url="https://sk.wikipedia.org/wiki?curid=595936">
Siemens Vectron

Siemens Vectron je trieda viacúčelových rušňov s usporiadaním pojazdu Bo-Bo, ktorú vyrába nemecká spoločnosť Siemens Mobility. Táto trieda bola vyvinutá ako nasledovník radu EuroSprinter. Táto trieda pozostávajúca z dieselelektrických, striedavých, jednosmerných a viacsystémových rušňov bola predstavená v roku 2010 na veľtrhu InnoTrans, pričom dieselelektrická verzia Vectrona bola predstavená na tomto veľtrhu v roku 2012.
Technický popis.
Vzhľadovo vychádza Vectron zo svojho predchodcu Siemens EuroSprinter. Najvýraznejšie dizajnové úpravy podstúpili čelá rušňa, ktoré boli estetizované. Zásadné zmeny sa uskutočnili vo vnútri rušňa. V strojovni sa nachádza priama stredová ulička. Po jej stranách sa nachádzajú komponenty.
Prevádzková hmotnosť je udávaná medzi 80 a 87 tonami. Prevádzkovaná môže byť takmer v celej Európe.
Vďaka tomu, že Vectron je modulárny rušeň, je možné vyrobiť až päť rôznych modifikácií, z ktorých sú štyri elektrické a jedna dieselelektrická. Existujú tieto varianty:
Siemens Vectron na Slovensku.
História.
Hlavný železničný ťah Bratislava - Košice sa na premávkovú rýchlosť 160 km/h začal modernizovať už v roku 2007, no štátny železničný dopravca, Železničná spoločnosť Slovensko, nemala dostatok vozidiel, aby pokryla vozbu rýchlikov na tejto trati rýchlosťou 160 km/h. Tento problém sa naplno ukázal až okolo roku 2017, kedy bola zrekonštruovaná dostatočná časť trate, aby jazda rýchlosťou 160 km/h priniesla citeľnú časovú úsporu. 
Okrem toho bola dlhodobo plánovaná rekonštrukcia úseku Devínske Jazero - Kúty (súčasť IV. medzinárodného železničného koridoru Berlín – Praha – Bratislava – Budapešť – Istanbul) na rýchlosť 200 km/h, ktorú dovtedy nemohol dosahovať žiadny zo slovenských rušňov.
ZSSK potrebovala rozšíriť vozový park viacsystémových rušňov s maximálnou rýchlosťou 160 km/h zatiaľ pozostávajúci z deviatich rušňov radu 350 (na rýchlosť 160 km/h a viac je požadovaný zabezpečovací systém ETCS) a jedenástich rekonštruovaných lokomotív radu 361.1 a preto vypísala verejnú súťaž na desaťročný prenájom takýchto lokomotív zahŕňajúci údržbu a prípadnú náhradu týchto lokomotív v prípade údržby dlhšej ako 25 dní. Túto súťaž vyhrala spoločnosť S Rail Lease s.r.o. v celkovej sume 58,7 milióna eur.
Verejnej súťaži predchádzalo testovanie lokomotívy Siemens Vectron zapožičanej od spoločnosti ODOS - Cargo spojené so zácvikom rušňovodičov ešte v apríli 2017. Lokomotívy Vectron rôznych dopravcov sa na slovenskom území využívajú najmä v nákladnej doprave už od roku 2015 a v osobnej doprave u dopravcu RegioJet od roku 2014, najčastejšie zapožičané od spoločnosti European Locomotive Leasing pod číselným označením 193.
Prvé tri lokomotívy prišli do Bratislavy pred zahájením prevádzky v grafikone 2017/2018, 4. decembra 2017, ďalšie štyri potom 26. februára 2018.
Prevádzka.
Prvým grafikonom, v ktorom premávali rušne Vectron dopravcu ZSSK bol grafikon 2017/2018. V čase začiatku platnosti tohto grafikonu mala Železničná spoločnosť Slovensko dodané už tri rušne označené číslom podľa UIC 91 56 6383 1Xx-x. V rušňovom depe Bratislava boli zaradené do turnusovej skupiny 310, v ktorej vozili prevažne rýchliky a jeden vlak EuroNight na trati Bratislava – Košice s priemerným denným kilometrickým priebehom 1 188 kilometrov. 
Hoci rušne umožňovali prevádzku vlakov rýchlosťou 160 km/h, často sa dialo, že v súprave vlaku bol zaradený vozeň s maximálnou prevádzkovou rýchlosťou 120 km/h (typu napríklad Bdteer 20-00 alebo Bee 20-48). Pre priblíženie, v mesiaci január 2018 mali rušne radu 383 viezť 186 rýchlikov medzi Bratislavou a Košicami. Z nich však rýchlosťou 160 km/h išlo len 66, čo predstavuje iba o málo viac ako tretinu. Napriek tomu, že tieto vlaky jazdili často rýchlosťou o 40 km/h nižšou ako bola ich maximálna rýchlosť, meškanie nebolo nijak výrazné (do 10 minút) a často sa vyrovnalo len krátením pobytov v staniciach. 
Nové rušne 383 sa okrem iného preukázali i mimoriadnou spoľahlivosťou - k prvej neschopnosti došlo (od spustenia prevádzky dňa 10. decembra 2017) až 18. februára 2018, teda po vyše dvoch mesiacoch od spustenia ich prevádzky.
V začiatku grafikonu 2017/2018 sa pristupovalo i k tomu, že rušeň Vectron viezol mimo svojej turnusovej skupiny obrat vlakov InterCity 523/524 (Bratislava – Košice a späť), čo zvýšilo potrebu rušňov o dva kusy, pretože dva rušne (najčastejšie radu 350) stáli vyše 12 hodín v Bratislave a v Košiciach.

</doc>
<doc id="595947" title="Mia Farrowová" url="https://sk.wikipedia.org/wiki?curid=595947">
Mia Farrowová

María de Lourdes Villiers Farrow (* 9. február 1945, Los Angeles, Kalifornia, Spojené štáty) známa tiež ako Mia Farrow, je americká herečka a aktivistka. Známa je z filmov ako "Rosemaryino dieťa" (1968), "Súkromný detektív" (1972), "Veľký Gatsby" (1974), "Purpurová ruža z Káhiry" (1985), "Iná žena" (1988), "Alice" (1990), "Nikdy na mňa nezabudnite" (1999), "Satan prichádza" (2006), "Prosíme pretočte" či "Čierny kôň" (2011). 
Životopis.
Mia Farrow sa narodila 9. februára 1945 v Kalifornií, do rodiny režiséra Johna Farrowa a herečky Maureen O'Sullivan. Navštevovala cirkevné školy v Madride, Londýne či Los Angeles, pretože zo začiatku túžila vstúpiť do kláštora. Má ešte siedmich súrodencov, z toho jedného nevlastného. V deviatich rokoch si prešla detskou obrnou, z ktorej sa našťastie vyliečila bez následkov. 
Kariéra.
Od roku 1964 do roku 1969 hrala v televíznom seriály "Peyton Place", kde hrala po boku herečky Dorothy Malone, ktorá hrala jej mamu a ukrýva temné tajomstvo. Do širšieho podvedomia divákov sa však zapísala filmovou drámou (natočené podľa knižnej predlohy) "Rosemariyno dieťa", z roku 1968, ktorý režíroval Roman Polanski. Film hovorí o tehotnej Rosemary, ktorá je presvedčená, že podľahla spiknutiu čarodejov. Za film bola nominovaná na ocenenie Zlatý glóbus. 
Miina kariéra začala "stúpať". Objavovala sa v rôznych filmoch, ako príklad vo filme "John a Mary" spolu s jej hereckým kolegom Dustinom Hoffmanom. V roku 1974 sa objavila spolu s Robertom Redfordom vo filme "Veľký Gatsby" (tiež podľa knižnej predlohy), kde sa predstavila ako nešťastne zaľúbená Daisy Buchananová. 
V roku 1978, sa objavila vo filmoch ako "Svadba" či "Smrť na Níle".
Jej herecká kariéra, bola dosť ovplyvnená aj kvôli jej vzťahu s režisérom Woodym Allenom, pretože sa objavila vo veľa jeho filmoch, ako príklad "Sex noci svätojánskej" či "Purpurová ruža z Káhiry". Tiež sa dá povedať, že tieto filmy patria k jej najvydarenejším a že jej dodali najväčšiu slávu. 
V roku 1990 sa predstavila ako zatrpknutá katolíčka Alice v rovnomennom filme, za ktorý tiež bola nominovaná na Zlatý glóbus, v roku 1992 stvárnila zase klamanú manželku Judy vo filme "Manželia a manželky". Na konci 90. rokov sa objavila v komédií "Súkromné neresti" ako televízna redaktorka, či v dráme "Nikdy na mňa nezabudnite", ktorý hovorí o úspešnej advokátke, ktorá trpí alzheimerovou chorobou. Za svoj herecký výkon získala ocenenie Zlatý glóbus.
V roku 2006 sa objavila v remake filmu "Prichádza Satan!" (1976), s názvom "Satan prichádza", v ktorom sa objavili herci ako Julia Stiles či Liev Schreiber. Film sa natáčal napríklad v Česku, na zámku Lednice, či hrade Zbiroh. V rovnakom roku sa tiež objavila v troch častiach filmu o Ríši Minimojov. V roku 2011 sa objavila vo filme "Čierny kôň" a odvtedy si dala hereckú pauzu. 
Divadlo.
Tiež sa považuje za vynikajúcu divadelnú herečku. V sedemdesiatych rokoch dostala ponuku v Londýne, kde sa stala prvou americkou herečkou v slávnej Royal Shakespeare Company. 
Osobný život.
Bola dvakrát vydatá. Jej prvým manželom bol spevák Frank Sinatra, s ktorým sa rozviedla v roku 1968 (boli spolu od roku 1966). Druhým manželom bol klavirista a skladateľ André Previn, za ktorého bola vydatá deväť rokov. Manželstvo sa skončilo v roku 1979. Tretíkrát sa však nevydala, a jej tretím partnerom bol režisér Woody Allen, s ktorým sa rozišla v roku 1992, kvôli tomu, že sa zahľadel do jednej z jej adoptovaných dcér - konkrétne Soon-Yi Previn, ktorá má korene v Južnej Kórei, tú si nakoniec roku 1997 aj vzal za manželku. Vychováva celkovo štrnásť detí, z toho štyri biologické a desať adoptovaných (tri adoptované zomreli). Koncom 60. rokov 20.storočia sa nechala ovplyvniť hnutím hippies, tiež odišla do Indie, aby lepšie pochopila spôsob života. Je patrónkou organizácie UNICEF. V roku 1995 sa zúčastnila MFF v Karlových Varoch, tiež navštívila aj Prahu a stretla sa aj s Václavom Havlom. O jej živote vznikol film "Príbeh Mii Farrow".

</doc>
<doc id="595969" title="Jena Malonová" url="https://sk.wikipedia.org/wiki?curid=595969">
Jena Malonová

Jena Malonová (neprechýlene Jena Laine Malone; * 21. november 1984, Sparks, Nevada, USA) je americká herečka, známa z filmov ako "Mesto nádeje" (1997), "Donnie Darko" (2001), "Hitler : Vzostup zla" (2003), "Útek do divočiny" (2007), "Sucker Punch" (2011), "The Hunger Games" (2013, 2015) či "Batman vs. Superman : Úsvit spravodlivosti" (2016).
Životopis.
V jej desiatich rokoch sa s mamou presťahovala do Kalifornie, aby sa Jena mohla zúčastniť filmových konkurzov. Jej prvá filmová rola bola vo filme "Bastard Out of Carolina", kde stvárnila postavu malej Bone, ktorá je sexuálne zneužívaná. Vo filme "Kontakt" sa predstavila ako mladá Jodie Foster a vo filme "Druhá alebo prvá" sa objavila po boku Julie Roberts.
V roku 2001, sa objavila vo filme "Donnie Darko", kde predstavila priateľku Jakea Gyllenhaala. Druhý raz si zahrala po boku Jodie Foster, vo filme "Škandál na katolíckej škole", ktorý bol veľmi zle prijatý u veriacich. Po boku herca Emilea Hirscha si zahrala aj v roku 2007, vo filme "Útek do divočiny". Spolu s herečkami Emily Browning a Vanessou Hudgens sa objavila vo fantasy filme "Sucker Punch". Menšie role si zahrala aj v sérií "The Hunger Games" či vo filme "Batman vs. Superman : Úsvit spravodlivosti" (2016).

</doc>
<doc id="596002" title="Sýrske arabské vzdušné sily" url="https://sk.wikipedia.org/wiki?curid=596002">
Sýrske arabské vzdušné sily

Sýrske arabské vzdušné sily () predstavujú leteckú zložku sýrskych arabských ozbrojených síl. V súčasnosti majú asi 60 000 príslušníkov aktívneho personálu a 461 lietadiel.
Sýrske arabské vzdušné sily boli oficiálne založené v roku 1948 potom, ako prví sýrski piloti absolvovali britské letecké školy.
Lietadlový park.
! style="text-align: left; background: #aabccc; width:17%;"|Lietadlo
! style="text-align: left; background: #aabccc; width:10%;"|Fotografia
! style="text-align: left; background: #aabccc; width:12%;"|Krajina pôvodu
! style="text-align: left; background: #aabccc; width:15%;"|Úloha
! style="text-align: left; background: #aabccc; width:8%;"|Verzia
! style="text-align: left; background: #aabccc; width:8%;"|V službe
! style="text-align: left; background: #aabccc; width:30%;"|Poznámky
!style="align: center; background: lavender;" colspan="7" | Stíhacie lietadlá
!style="align: center; background: lavender;" colspan="7" | Bojové lietadlá
! style="align: center; background: lavender;" colspan="7" | Dopravné lietadlá
! style="align: center; background: lavender;" colspan="7" | Vrtuľníky
! style="align: center; background: lavender;" colspan="7" | Cvičné lietadlá

</doc>
<doc id="596005" title="Beverly Sills" url="https://sk.wikipedia.org/wiki?curid=596005">
Beverly Sills

Beverly Sills, rodným menom Belle Miriam Silvermanová (* 25. máj 1929, New York2. júl 2007, New York) bola americká operná speváčka židovského pôvodu. Bývala označovaná za koloraturný či dramatický soprán.
Život.
Narodila sa v Brooklyne, jej rodičia boli židovskí imigranti z Európy, z Odesy a Bukurešti. Ako dieťa získala prezývku „Bubbles“ a pod ňou tiež vyhrala súťaž "Miss Beautiful Baby". Vzápätí, už v štyroch rokoch, vystupovala prvýkrát v rozhlase, v relácii "Uncle Bob's Rainbow House", ktorého sa stala pravidelnou detskou hviezdou. Nasledovali ďalšie rozhlasové relácie, ako "The Original Amateur Hour", "Major Bowes Capitol Family Hour" a dokonca aj dramatický seriál "Our Gal Sunday". V ôsmich rokoch sa prvýkrát objavila vo filme ("Uncle Sol Solves It", 1938) a práve pre neho producenti vymysleli nový pseudonym „Beverly Sills“, ktorý si už ponechala do konca života, a to napriek tomu, že v dvanástich rokoch kariéru detskej hviezdy ukončila, aby sa mohla sústrediť na štúdium. Už od siedmich rokov ju spev učila Estelle Lieblingová, ale hlavné školenie získala na "Professional Children's School" na Manhattane. Školu absolvovala roku 1945. Vzápätí nastúpila do opernej spoločnosti Gilbert a Sullivan, s ktorou „kočovala“ po amerických a kanadských mestách. O dva roky neskôr zažila operný debut v kamennom divadle, na doskách "Philadelphia Civic Opera", a to ako Frasquita v Bizetovej "Carmen". V roku 1952 spievala v "San Francisco Opera". V roku 1955 sa stala členkou "New York City Opera". Rok potom sa vydala za clevelandského novinára a otehotnela. Obe jej deti sa však narodili postihnuté, jedno nepočujúce, druhé autistické. To ju priviedlo k angažovaniu sa v charitatívnych organizáciách bojujúcich za prevenciu vrodených vád. Tiež kvôli náročnej výchove svojich detí v roku 1961 prerušila spevácku kariéru. Po návrate však zažila jej najslávnejšiu časť. Roku 1969 debutovala v La Scale, v roku 1973 v Covent Garden v Londýne. Využívala tiež naďalej svojich skúseností zo šoubiznisu, ktoré mala od detstva, a bola nielen pravidelným hosťom talk-show, ale na NBC mala aj vlastnú: "Lifestyles with Beverly Sills". Získala zaň aj cenu Emmy. Až v roku 1975, vo svojich 46 rokoch, zažila debut na najslávnejšej americkej scéne, v Metropolitnej opere v New Yorku, a to ako Pamira v Rossiniho "Dobytie Korintu". Išlo o veľký úspech. Rok potom získala cenu Grammy za dosku "Music of Victor Herbert". V roku 1980 jej bola udelená Presidential Medal of Freedom. Čoskoro potom ukončila spevácku kariéru. Jej posledné vystúpenie sa uskutočnilo roku 1980 v opere v San Diegu, po boku Joan Sutherlandovej. V rokoch 19791989 bola potom riaditeľkou "New York City Opera". V rokoch 19942002 predsedala správnej rade Lincolnovho centra, v rokoch 20032005 rovnakú funkciu zastávala v Metropolitnej opere. Napísala tiež dve autobiografie: "Bubbles: A Self-Portrait" (1976) a "Beverly" (1987).

</doc>
<doc id="596078" title="Leontyne Priceová" url="https://sk.wikipedia.org/wiki?curid=596078">
Leontyne Priceová

Leontyne Priceová (; * 10. február 1927, Laurel, Mississippi, USA) je americká operná speváčka, sopranistka.
Bola prvou černoškou, ktorá sa stala stálym členom Metropolitnej opery v New Yorku. Jej lyrický soprán sa uplatnil predovšetkým v dielach Verdiho, Puciniho a Mozarta. Roku 1964 bola vyznamenaná Prezidentskou medailou slobody. Získala 19 cien Grammy a roku 1989 jej bola navyše udelená Grammy za celoživotné dielo. Roku 1983 získala cenu Emmy. Vyštudovala Juilliard School v New Yorku. Opernú kariéru ukončila roku 1985, avšak aj potom koncertovala, až do roku 1997. V roku 1962 bola zvolená za členku American Academy of Arts and Sciences.

</doc>
<doc id="596157" title="Reiner Klimke" url="https://sk.wikipedia.org/wiki?curid=596157">
Reiner Klimke

Reiner Klimke (* 14. január 1936, Münster† 17. august 1999, Münster) bol nemecký športový jazdec na koni.
V drezúre získal šesť zlatých olympijských medailí a dve bronzové, čo je v jazdectve rekord. Zo šiestich zlatých je jedna individuálna, z Los Angeles 1984 a päť tímových (Tokio 1964, Mexiko 1968, Montreal 1976, Los Angeles 1984, Soul 1988). Oba bronzy boli z individuálnych pretekov (Mexiko 1968, Montreal 1976). Celkom sa zúčastnil šiestich olympiád. Okrem toho bol šesťnásobným majstrom sveta a jedenásťnásobným majstrom Európy. Jeho dcéra Ingrid Klimkeová sa tiež venovala jazdectvu a získala tímové zlato na olympijských hrách v Pekingu 2008 aj v Londýne 2012.

</doc>
<doc id="596193" title="Dennis Quaid" url="https://sk.wikipedia.org/wiki?curid=596193">
Dennis Quaid

Denis Quaid (* 9. apríl 1954, Houston, Texas, USA) je americký herec, scenárista, režisér, producent, hudobník a skladateľ (člen skupiny "Sharks"), brat herca Randyho Quaida.
Životopis.
Dramatické umenie študoval na Univerzite v Houstone, štúdium však nedokončil. Spoločne so svojím bratom Randym začal najprv vystupovať ako zabávač a kabaretný komik v rodnom Houstone, v roku 1972 presídlil do Los Angeles do centra amerického filmového a televízneho priemyslu. Zo začiatku sa mu príliš nedarilo a presadzoval sa tu dosť pomaly, prvú roličku dostal v roku 1975 v snímke "Crazy Mama", jeho prvá naozaj významnejšia filmová rola prišla až v športovej dráme "A čo ďalej?" v roku 1979. Astronauta Gordona Coopera stvárnil vo filme "Správna posádka" zaoberajúcom sa históriou amerických kozmických letov. 
Prvú hlavnú úlohu dostal až v roku 1983 v inak dosť neúspešnom filme "Čeľuste III.". V roku 1989 si zahral postavu speváka Jerryho Lee Lewisa v životopisnom filme "Great Balls of Fire!", kde veľmi dobre využil svoje hudobné nadanie.
V roku 1996 hral hlavnú úlohu vo fantasy dráme "Dračie srdce", v roku 1997 tiež zaujal jeho výkon v kriminálnej dráme "Gang policajtov".
Ako režisér debutoval v roku 1998 televíznym filmom "Všetko, čo povznáša".
Zložil ústredné piesne k trom filmom: "Noc, kedy v Georgii zhasli svetlá", "Dosť drsný" a "Polícia z New Orleans", vo všetkých týchto snímkach hral tiež významné úlohy.
V roku 2004 účinkoval v katastrofickom sci-fi thilleri "Deň potom", v tom istom roku si zahral hlavnú rolu marketingového manažéra aj v komédii "[V dobrej spoločnosti".
Osobný život.
Bol trikrát ženatý, prvýkrát v rokoch 1978 až 1983 s herečkou P. J. Soles, druhýkrát tiež s herečkou Meg Ryan (1991 - 2001), s ktorou má syna Jacka Henryho (* 1992), od roku 2004 je ženatý s Kimberly Buffington. Medzi jeho koníčky patrí golf.

</doc>
<doc id="596228" title="Ján Fridrich Pecval" url="https://sk.wikipedia.org/wiki?curid=596228">
Ján Fridrich Pecval

Ján Fridrich Pecval alebo Ján Fridrich Petzval (iné mená: "Peczival", "Pecivál"; * 4. júl 1775, Loděnice, Česko† 3. november 1852, Levoča) bol vynálezca a učiteľ.
Ján Fridrich Pecval sa narodil 4. júla 1775 v obci Loděnice na Morave. V rokoch 17991815 pôsobil ako učiteľ a regenschori v Spišskej Belej. Dňa 16. februára 1801 sa oženil v Spišskej Belej so Zuzanou, rod. Kreutzmannovou. V rokoch 18151819 pôsobil v Kežmarku (Spišskú Belú musel opustiť, pretože sa pobil v kostole a ten museli potom znovu vysvätiť) a 18191852 ako regenschori a mestský geometer v Levoči.
Pecval navrhol dva vynálezy (oba v roku 1824): zdokonalenie strunových hodín a návrh písacieho stroja („polygraph“), ktorý sa zachoval aj s nákresmi.
Záznamy z Moravy ho uvádzajú pod menom Pecival a priamo o ňom píšu ako o „Bohemus“.
Všetci jeho traja synovia sa narodili 6. januára a tak ich v domácnosti volali traja králi.

</doc>
<doc id="596286" title="Glenn Closová" url="https://sk.wikipedia.org/wiki?curid=596286">
Glenn Closová

Glenn Closová (; * 19. marec 1947, Greenwich, Connecticut, USA) je americká herečka a producentka. Bola nominovaná šesť krát na cenu akadémie, vyhrala dva tri krát cenu Emmy a dva krát cenu Zlatý glóbus. Tiež je držiteľkou ceny Tony. Známa je z filmov ako "Osudová príťažlivosť" (1987), "Nebezpečné známosti" (1988), Hamlet (1990) a iné. 
Životopis.
Narodila sa do rodiny Bettine a Williamovi Closovým. Obaja jej rodičia boli z prominentných rodín a má ešte troch súrodencov. Jej rodina pomáhala v 17. storočí postaviť jej rodné mesto Greenwich. 
Jej prvá herecká skúsenosť prišla počas štúdia na renomovanej "Rosemary Hall School", kde založila súbor "Fingernails" repertoáre ktorého bola aj známa hra "Rómeo a Júlia" - netypické bolo, že si v tomto predstavení zahrala Rómea. Vtedy dala prvý raz najavo, že sa nebojí hrať rôzne úlohy všetkého druhu. Študovala dramatické umenie na College of William and Mary. Prebojovala sa do New Yorku, v ňom sa stala členkou súboru Phoenix Theatre Company a v polovici 70. rokov vďaka nemu debutovala na Broadway. Za svoje divadelné a muzikálové účinkovania obdržala dva krát cenu Tony a raz Obi. Ďalšieho Tonyho získala v roku 1994. Napriek úspechu s filmom totiž divadlu zostala už verná.
Jej prvú nomináciu na Oscara jej zaručil film "Svet podľa Garpa" (1982), ten nakrútil George Roy Hill, kde Glenn si zahrala matku Robina Williamsa. O to viac, ju preslávila psycho dráma "Osudová príťažlivosť", kde sa predstavila ako Alex Forrestová, ktorá je bezhlavo zaľúbená do ženatého muža, ktorého stvárnil Michael Douglas. Tento film jej tiež zaručil nomináciu na cenu Akadémie. Postavu markízy de Merteuil stvárnila v dráme "Nebezpečné známosti", ktorá bola v roku 1999 zahraná z názvom Veľmi nebezpečné známosti, len dej sa odohráva medzi teenagermi. Vo filme postavu Merteuil nahradila Sarah Michelle Gellar. V roku 1990 si zahrala v dráme "Hamlet" spolu s Melom Gibsonom a Helenou Bohnam Carter. 
Je obsadzovaná do filmov od známych režisérov ako príklad od Tima Burtona, objavila sa v jeho filme "Mars útočí!" (1996) alebo ako Cruella de Vill z dvoch častí "101 dalmatíncov" a "102 dalmatíncov". 
Po boku herečiek Kate Hudson a Naomi Watts sa objavila v komédií "Rozvod po francúzsky" (2003) a o rok spolu s Nicole Kidman v komediálnom thriilery "Stepfordské paničky". 
V roku 2011 sa objavila v mužskej postave Alberta Nobbsa, v rovnomennom filme, za ktorú tiež získalu nomináciu na cenu Akadémie. V roku 2014 sa objavila vo filme "Strážcovia Galaxie" či v roku 2016 vo fantasy "Warcraft : Prví stret".
Tiež sa venuje aj dabingu. Svoj hlas prepožičala v animovaných rozprávkach ako "Tarzan" (1999), "Tarzan 2" (2005) alebo "Karcoolka - skutočný príbeh o červenej čiapočke" (2005).
Osobný život.
Má jednu dcéru – Annie Maude Starke a bola tri krát vydatá. Finančne podporovala prezidentskú kampaň demokratických kandidátov, napr. Hillary Clinton, alebo Baracka Obamu. V Hollywoode patrí medzi rešpektované a všestranné herečky. 

</doc>
<doc id="596287" title="Traky (hudobná skupina)" url="https://sk.wikipedia.org/wiki?curid=596287">
Traky (hudobná skupina)

Traky je hudobná skupina, ktorá vznikla v roku 2009 v obci Čaňa (Košice-okolie). 1. apríla 2009 bola aj prvá skúška. Na hudbe sa podieľajú prevažne všetci z kapely, texty piesní väčšinou píše Milan Hricišin, no k niektorým skladbám už napísal text aj Erik Miľo. Koncerty majú po celom Slovensku a vystupovali aj v Maďarsku či v Česku. Označovaní sú ako úsmevno-zábavná alebo humorno-zábavná skupina.
Medzi ich najznámejšie skladby patria skladby ako "Ja od mala... (Šicke sme tu kamaráci)", "Fyzola", "Slovania"' (spolupráca s poľskou kapelou TerazMy) či najnovšia skladba "Taký život sa mi páči", na ktorej spolupracovali aj rómsky muzikanti Sendreiovci.
Kapela.
Kapelu tvoria:

</doc>
<doc id="596288" title="Čajka žltonohá" url="https://sk.wikipedia.org/wiki?curid=596288">
Čajka žltonohá

Čajka žltonohá (lat. "Larus michahellis") je veľký druh čajky z čeľade čajkovité. Hniezdi v južnej a strednej Európe, najmä pri Stredozemnom mori. Ešte koncom 90-tych rokov 20. storočia bola považovaná za poddruh čajky bielohlavej. Podľa Medzinárodnej únie na ochranu prírody a prírodných zdrojov čajka žltonohá patrí medzi najmenej ohrozené druhy, trend celkovej populácie aj európskej je stúpajúci.
Výskyt a stav na Slovensku.
Odhadovaný počet hniezdiacich párov je 0 - 15, zimujúcich jedincov 30 - 200. Je to novohniezdiaci druh, populačný a areálový trend nie je hodnotiteľný. Ekosozologický status v roku 1995 "I" - nezaradený. V roku 1998 "NE" - nehodnotený druh podľa uvedených kritérií z viacerých dôvodov. V roku 2001 žiadny. V roku 2014 "LC* D1" - menej dotknutý. Európsky ochranársky status nezaradený "SPEC". Stupeň ohrozenia "S" - vyhovujúci ochranársky status.
Ochrana.
Je zákonom chránená, spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="596306" title="Gloria Swansonová" url="https://sk.wikipedia.org/wiki?curid=596306">
Gloria Swansonová

Gloria May Josephine Swansonová (angl.: "Gloria Swanson"; * 27. marec 1899, Chicago, Illinois, USA† 4. apríl 1983, New York, New York) bola americká filmová herečka, hviezda nemého filmu. Režisér Cecil B. DeMille z nej vytvoril prototyp modernej zvodnej ženy. Ako jedna z mála hviezd nemej éry dokázala uspieť aj vo zvukovej, najmä vo filme Billyho Wildera "Sunset Boulevard" (1950).
Život.
Jej otec bol vojak švédskeho pôvodu, jej matka, rodená Klanowski, mala korene nemecko-francúzsko-poľské.
S filmom začala v malom chicagskom štúdiu "Essanay Studios". Prvýkrát stála pred kamerou v štrnástich rokov (1914). V jej druhom filme, stále ešte v Chicagu, ju režijne viedol Charlie Chaplin. V roku 1916 odišla do Kalifornie, kde práve vznikalo centrum amerického filmového priemyslu.
V Hollywoode pracovala najprv pre štúdio Sennett-Keystone, ale čoskoro prešla k expandujúcemu Paramountu. Tu natočila svoje najslávnejšie nemé filmy ako "Male and Female" alebo "The Affairs of Anatol". V roku 1925 prešla k United Artists. Tu natočila "Sadie Thompson" (1928) a "The Trespasser" (1929), za výkon v oboch filmoch bola nominovaná na Oscara. Posledný film pre United Artists natočila v roku 1933 ("Perfect Understanding"). Potom bola zatlačená do pozadia novými hviezdami zvukovej éry. Odišla teda z Hollywoodu do New Yorku, začala sa tu venovať divadlu a tiež začala písať stĺpiky do novín. Na konci 40. rokov si na ňu spomenul režisér Billy Wilder a ponúkol jej úlohu Normy Desmondovej vo filme "Sunset Boulevard". Film mal úspech a Swansonová vo svojich päťdesiatich rokoch prežila fenomenálny comeback. Natočila potom ešte tri celovečerné filmy, aby v 50. rokoch prešla bez obáv do televízie, ktorá vtedy začala získavať masovú popularitu, ale pre mnoho divadelných a filmových hviezd mala dlho stigmu poklesnutej zábavy. Získala tiež pravidelnú reláciu v rozhlase. Priniesla v nej o. i. reportáž zo svadby monackého kniežaťa Rainiera s herečkou Grace Kellyovou. Veľa priestoru vo svojom rozhlasovom cykle venovala móde a vydobyla si pozíciu tej, ktorá „určuje trendy“. Jej ďalšou veľkou témou bola zdravá výživa. V neskoršom veku sa začala venovať maľovaniu a sochárstvu.
Jedným z mnohých jej partnerov bol herec Erich von Stroheim. Naposledy sa vydala v 77 rokoch.

</doc>
<doc id="596413" title="Metropolis (hudobná skupina)" url="https://sk.wikipedia.org/wiki?curid=596413">
Metropolis (hudobná skupina)

Metropolis je slovenská rocková skupina, ktorá vznikla v rokoch 2002 – 2003 v meste Sereď. Založili ju gitaristi Jimi Cimbala a Noro Pavlis. V tom čase Jimi Cimbala oslovil členov sprievodnej skupiny speváčky Dagmar Rostandt a tak vznikla skupina, ktorú v súčasnosti tvoria Rado Cimbala (spev), Jimi Cimbala (elektrická gitara), Peter Kocian (basová gitara) a Michal Chrenko (bicie). Názov skupiny vznikol podľa názvu rovnomenného čiernobieleho filmu z roku 1927.
Počas svojej existenicie vydala skupina tri štúdiové albumy a takisto niekoľko videoklipov. Okrem iného, je skupina držiteľom ceny Aurel v kategórii Hard'n' Heavy album. Medzi ich najznámejšie skladby patria „Ruka do ohňa“ (2007) alebo „Človek mieni“ (2016).

</doc>
<doc id="596466" title="Michal Kovalčík" url="https://sk.wikipedia.org/wiki?curid=596466">
Michal Kovalčík

Michal „Mišo“ Kovalčík (* 30. november 1965, Česko-Slovensko) je slovenský gitarista, hudobný aranžér a skladateľ, ktorý spolupracoval na mnohých hudobných projektoch v populárnej hudbe.
Michal Kovalčík hral s viacerými známymi skupinami a spevákmi. Účinkoval v kapele Kamene Beaty Dubasovej. Bol zakladateľom heavy metalovej skupiny Kobra. Táto kapela nevydala štúdiový album. Vyšiel im jeden oficiálny singel a dva videoklipy, ktoré boli vysielané v STV, v relácii Triangel. So skupinou Metalinda účinkoval medzi rokmi 1987-1994 a nahral s nimi päť radových albumov. Po odchode z Metalindy založil skupinu Johnnie Walker. Neskôr spolu s Mariánom Greksom spolupracoval na projektoch Psycho (51) a Grexabat. V roku 1994 nahral s českým spevákom, Jankom Ledeckým album "Jenom Tak" a spolupracoval aj na nahrávaní ďalších troch jeho albumov.
Ako štúdiový hudobník Michal Kovalčík nahrával aj s kapelou Polemic, so skupinou Hex, formáciou B3, Paľom Drapákom, skupinou Arzén, ale aj s Robom Grigorovom. Okrem koncertovania a nahrávania albumov sa venuje aj komponovaniu a nahrávaniu hudby do divadelných predstavení ("Pikový kráľ", "Black &amp; White", "Peter Pan" a iné) ako aj zvučiek do reklám, spolupracoval na nahrávkach muzikálov a inscenácií ("Hamlet", "Galileo", "Hair", "Malá morská víla", "Cigáni idú do neba", "Čajočky", "Čarodejník z krajiny Oz", "Ramajana").
Michal Kovalčík hrá v akustickej formácii Silent Trio. Je aj členom projektu Hore Dole Komínom, trojice muzikantov ktorá svoju hudobnú produkciu popisuje ako „alternative dark wave etno grunge rock“. V súčasnosti pôsobí aj ako kapelník hudobnej skupiny, ktorá pod názvom Indigo na koncertoch sprevádza Petra Nagya.

</doc>
<doc id="596621" title="Robert Mitchum" url="https://sk.wikipedia.org/wiki?curid=596621">
Robert Mitchum

Robert Mitchum (* 6. august 1917, Bridgeport, Connecticut, USA† 1. júl 1997, Santa Barbara, Kalifornia) bol americký herec a spevák.
Životopis.
Prežil veľmi búrlivú mladosť, pracoval v mnohých rôznych profesiách, prevažne v robotníckych povolaniach. Jedným z týchto povolaní bol profesionálny boxer. Pri boxe utrpel vážne zranenie, ktoré viedlo k tomu, že musel boxovanie zanechať úplne. Odniesol si z neho svoj značne charakteristický vzhľad, totiž mierne krivý nos a jazvu na tvári. K filmu sa dostal cez amatérske divadlo, kde sa zoznámil s ľuďmi, ktorí disponovali potrebnými stykmi v Hollywoode. Zo začiatku hral vo filmoch len drobné či epizódne úlohy v podradných westernoch, vojnových a dobrodružných filmoch v spoločnosti RKO.
Jeho prvá veľká a úspešná filmová rola prišla až v roku 1945 v snímke "The Story of G.I. Joe" za ktorú bol tiež prvýkrát a naposledy nominovaný na cenu Americkej filmovej akadémie Oscar. Napriek afére s prechovávaním drog jeho filmová kariéra naďalej stúpala. Predstavoval zvláštny neopozeraný typ drsného, ​​niekedy až zlého chlapíka s nedbalou rečou, ležérnym vystupovaním a aj zvláštnou chôdzou, ktorý sa hodil do dobovej atmosféry vtedy módneho filmového film noir štýlu. Aj napriek veľkej nepriazni filmovej kritiky a jeho nie príliš dobrej povesti u jeho hereckých kolegov sa jednalo o veľmi často obsadzovaného a režisérmi často vyhľadávaného herca s veľmi osobitým hereckým štýlom, ktorý sa dobre hodil pre role vojakov, westernových hrdinov, dobrodruhov, drsných detektívov a pod.
Ku koncu svojho života sa viac venoval práci v televízii. Svoju poslednú úlohu stvárnil vo filme "Mŕtvy muž".
Jeho filmografia je veľmi obsiahla, objavil sa najmenej v 130 rôznych filmových a televíznych dielach. Ide o jednu z mála amerických filmových hviezd, ktorá nikdy nezískala Zlatý glóbus alebo Oscara a ktorá aj napriek pomerne zjavnej nepriazni vtedajšej dobovej kritiky je v dnešnej dobe považovaná za hollywoodskeho klasika aj legendu svetovej kinematografie.
American Film Institute ho zaradil na 23. miesto medzi najväčšími mužskými filmovými hviezdami klasického amerického filmu.

</doc>
<doc id="596634" title="Symfobia" url="https://sk.wikipedia.org/wiki?curid=596634">
Symfobia

Symfobia je slovenská kapela z Nitry hrajúca symfonický metal. Kapelu založil klávesák František Molnár v roku 2007 a členovia sa menili rovnako ako štýl, ktorý hrali. Nakoniec sa zostava ustálila v roku 2014 príchodom gitaristu Milana Sitára, basáka Petra Bugára, speváčky Eriky Strečkovej, bubeníka Vandyho Palva Prokopa, gitaristu Piťuku Vargu a nakoniec príchodom vokalistky Petry Hasarovej.
Začiatky a prvý album "Way of the Queen".
V januári 2015 vydala kapela svoj prvý debutový album "Way of the Queen". Album je dielom nápadov Františka Molnára pričom do spolupráce bolo pozvaných niekoľko skvelých hudobníkov ako napr. k orchestrálnym podkladom prispel Peter Vlčko a zbory naspievalo 8 vokalistiek atď. Texty ku piesňam napísal Rastislav Getta. Album nahralo štúdio HS (Marek Viršík – Horkýže Slíže), kde si mix a master vzal na starosť zvukár Sanchez (BijouTerrier). Album pozostáva z 9 songov v celkovej dĺžke približne 55 minút. Kapela krstila svoj debutový album v máji 2015 vo Frankie Rock klube v Nitre kde krstným otcom sa stal gitarista Henry Tóth a spevák kapely Paranoid Igor Belaj. Krst CD bol zároveň ich prvý oficiálny koncert. Druhým koncertom sa stal júnový koncert s fínskou kapelou Nightwish na banskobystrickom amfiteátri spoločne s kapelou Sabaton. Nasledovali ďalšie koncerty s kapelami ako Therion, turné s kapelou Tublatanka, turné s kapelou Citron a festivaly ako More Than Fest, Topfest, Rock pod Kameňom, Masters of Rock, Benátská noc, Radegast legendy a iné. Koncom roka 2016 nastúpil do kapely nový bubeník Viliam Putz a kapela začala pracovať na novom albume.

</doc>
<doc id="596635" title="Slovenský pohár vo volejbale mužov" url="https://sk.wikipedia.org/wiki?curid=596635">
Slovenský pohár vo volejbale mužov

Slovenský pohár vo volejbale mužov je volejbalová pohárová súťaž mužov na Slovensku, ktorú organizuje Slovenská volejbalová federácia (SVF). Vznikla v roku 1993 a zúčastňujú sa jej kluby dvoch najvyšších slovenských ligových súťaží. Najúspešnejším klubom súťaže je VKP Bratislava, ktorý v nej zvíťazil 8-krát.
Štruktúra súťaže.
Pohár sa hrá turnajovým spôsobom, pred ktorým sa hrá najprv kvalifikácia. Samotný turnaj (final four) prebieha vyraďovacím systémom, keď v každom kole proti sebe dva tímy odohrajú zápas o postup do ďalšieho kola alebo zápasov o konečné umiestnenie. 

</doc>
<doc id="596687" title="Slovenský pohár vo volejbale žien" url="https://sk.wikipedia.org/wiki?curid=596687">
Slovenský pohár vo volejbale žien

Slovenský pohár vo volejbale žien je volejbalová pohárová súťaž žien na Slovensku, ktorú organizuje Slovenská volejbalová federácia (SVF). Vznikla v roku 1993 a zúčastňujú sa jej kluby dvoch najvyšších slovenských ligových súťaží. Najúspešnejším klubom súťaže je VK Slávia EU Bratislava, ktorý v nej zvíťazil 15-krát.
Štruktúra súťaže.
Pohár sa hrá turnajovým spôsobom, pred ktorým sa hrá najprv kvalifikácia. Samotný turnaj (final four) prebieha vyraďovacím systémom, keď v každom kole proti sebe dva tímy odohrajú zápas o postup do ďalšieho kola alebo zápasov o konečné umiestnenie. 

</doc>
<doc id="596718" title="Letisko Edinburgh" url="https://sk.wikipedia.org/wiki?curid=596718">
Letisko Edinburgh

Letisko Edinburgh (; ; IATA: EDI, ICAO: EGPH) je medzinárodné civilné letisko, obsluhujúce hlavné mesto Škótska - Edinburgh. Nachádza sa len necelých 10 kilometrov západne od centra mesta. V roku 2016 bolo edinburské letisko počtom cestujúcich na prvom mieste v Škótsku a na šiestom mieste v rámci Spojeného kráľovstva. V roku 2016 ho využilo 12,3 milióna cestujúcich, čo predstavovalo nárast o 1,24 milióna (+11%) oproti roku 2015.
Letisko má dve dráhy a jeden terminál, pracuje tu okolo 2 500 zamestnancov. 
Dejiny.
Prvé letisko ("Turnhouse Aerodrome") bolo otvorené už v roku 1916 ako najsevernejšia základňa britského letectva cez prvú svetovú vojnu. Prvé komerčné lety začali v druhej polovici 40. rokov 20. storočia. 
Destinácie.
Najfrekventovanejšie britské destinácie z Edinburghu sú: Londýn-Stansted, Londýn-Heathrow, Londýn-Gatwick, Londýn-City, Bristol, Belfast International, Londýn-Luton, Birmingham, Southampton a Belfast City.
Najfrekventovanejšie medzinárodné destinácie sú: Dublin, Amsterdam, Paríž Charles-de-Gaulle, Kodaň, Alicante, Tenerife, Madrid, Malaga, Ženeva a Barcelona.

</doc>
<doc id="596747" title="Mešita Selimiye (Edirne)" url="https://sk.wikipedia.org/wiki?curid=596747">
Mešita Selimiye (Edirne)

Mešita Selimiye, (slovensky tiež Selimova mešita, ) je mešita v Edirne vybudovaná v rokoch 1569 - 1575 na príkaz sultána Selima II.. Je dielom najslávnejšieho osmanského staviteľa Mimara Sinana (vlastným menom zrejme "Yusuf Sinan"). Sám Sinan označil túto stavbu ako svoje "majstrovské dielo", ktoré je považované za vrchol osmanskej architektúry. 
Minarety vysoké 83 m majú po troch ochodzoch prístupných cez tri separátne schodištia. Centrálna kupola, ktorá spočíva na ôsmich mohutných stĺpoch, má 31,28 m v priemere. Jej výška je 43,28 m. Svetovo preslávená je mramorová kazateľnica vrátane kachlí. Pri obsadení mesta Edirne ruským vojskom v roku 1878 bola časť kachlíc vytrhaná a odvezená do Ruska. Na mešitu nadväzujú vedľajšie stavby, ktoré sú tiež od Sinana, vďaka ktorým je celé dielo nazývané tiež "Komplex Selimiye".
V roku 2011 bol celý komplex zapísaný na zoznam svetového dedičstva UNESCO.

</doc>
<doc id="596906" title="Mierové námestie (Trenčín)" url="https://sk.wikipedia.org/wiki?curid=596906">
Mierové námestie (Trenčín)

Mierové námestie je hlavné námestie v historickom centre Trenčína, v mestskej časti Stred. Na jeho mieste vznikla ešte pred rokom 1111 na historickej ceste, ktorá spájala Moravskú bránu cez Považie s údolím Nitry, podhradská osada, ktorá mala tvar nepravidelného námestia. Svoj dnešný tvar dostalo v polovici 15. storočia, kedy boli na jeho koncoch postavené mestské brány. 
Do námestia ústia 4 ulice. Od juhozápadu to je Sládkovičova, ktorá ho spája so Štúrovým námestím a od juhovýchodu ulice Farská, Marka Aurélia a Matúšova, ktoré stúpajú smerom k hradu.
Nazvané bolo na počesť mieru. Jeho súčasný názov sa používa od roku 1962, staršie názvy boli:
Významné stavby.
Medzi významné stavby patrí:
Rekonštrukcia.
V roku 2016 vyhlásilo mesto Trenčín verejnú súťaž na komplexnú rekonštrukciu námestia, ktorá sa začala v apríli 2017 a skončila v máji 2018. Autormi návrhu rekonštrukice sa stali brnianski architekti z ateliéru RAW a celkovo stála takmer 5 miliónov EUR. Obnovený bol aj morový stĺp Najsvätejšej Trojice z roku 1712, ktorý dal postaviť gróf Mikuláš Illešházy. Vedľa neho pribudla nová fontána Marka Aurélia s bronzovými tabuľkami pripomínajúcimi dôležité dátumy v histórii mesta, pred piaristickým kláštorom bol umiestnený model historického centra mesta a námestie dostalo aj nový mobiliár a stromy. 

</doc>
<doc id="597119" title="František Imrecze" url="https://sk.wikipedia.org/wiki?curid=597119">
František Imrecze

Ing. František Imrecze (* 5. apríl 1972) je slovenský ekonóm. Od roku 2012 do októbra 2018 bol prezidentom finančnej správy Slovenskej republiky. Dňa 19.9.2018 oznámil rezignáciu z funkcie k októbru.
Minulosť.
František Imrecze vyštudoval Ekonomickú univerzitu v Bratislave. Pracoval na manažérskych pozíciách v oblasti informačných technológií a telekomunikačného sektora. Pôsobil napríklad v spoločnosti Oracle Slovensko, v T-Mobile Slovensko bol obchodným riaditeľom. Do funkcie prezidenta finančnej správy nastúpil z pozície generálneho riaditeľa SAP Slovensko s.r.o. v máji 2012.
Finančnú správu prevzal po parlamentných voľbách v roku 2012, ktoré vyhrala politická strana SMER-SD . František Imrecze naštartoval modernizáciu finančnej správy zavedením informačných systémov. 
Finančná správa urobila za pôsobenia Františka Imreczeho veľký pokrok aj v oblasti proklientskych opatrení. Zjednodušila komunikáciu daňovníkov s inštitúciou, zaviedla efektívne call centrum a vybudovala úzku spoluprácu s profesnými organizáciami, ktoré sa dnes zúčastňujú na rozhodovacom procese finančnej správy. Medzinárodne rešpektovanými sú najmä opatrenia, ktoré finančná správa zaviedla v oblasti boja proti daňovým podvodom, ako napr. daňová kobra, kontrolný výkaz DPH, systém kontrolných známok (ISKZ), virtuálna registračná pokladnica (VRP).
Činnosť.
František Imrecze bol prezidentom finančnej správy. Finančná správa je orgánom štátnej správy v oblasti daní, poplatkov a colníctva. Jej poslaním je výber daní a cla s cieľom zabezpečiť príjmy do štátneho rozpočtu SR a EÚ. 
František Imrecze viedol finančnú správu od roku 2012, o jeho prípadoch písal aj zavraždený novinár Ján Kuciak. Pod jeho vedením prešla daňová časť finančnej správy na nový informačný systém finančnej správy. ISFS-SD nahradil zastaraný systém, ktorý fungoval ešte od 90-tych rokov minulého storočia. Kritizovali ho za nevyšetrenie Bašternáka, kamarátstvo s Výbohom, informačný systém za 60 miliónov, ktorý nefungoval.
Finančná správa pod jeho vedením čelila obvineniam zo zvláštneho pôsobenia. V roku 2014 rozprášil vyšetrovací tím, ktorý riešil podozrenia z fiktívnych obchodov vo firme Ladislava Bašternáka.
Tridsiatka vyšetrovateľov na Kriminálnom úrade Finančnej správy tak musela ukončiť svoje vyšetrovanie Bašternáka. Dôvod: reorganizácia.
Média na to upozornil interným listom daniarov anonym. Imrecze tento krok obhajoval tým, že žiadnemu z vyšetrovateľov nebol odňatý vyšetrovací spis.
Na jeseň 2017 musel ako prezident finančnej správy vysvetľovať, ako došlo k úniku daňových informácií týkajúcich sa firmy vtedajšieho prezidenta Andreja Kisku. Citlivé dokumenty z účtovníctva spoločnosti KTAG totiž skončili vo viacerých médiách. Prezident Kiska vtedy podozrieval z úniku finančnú správu.
Osudnými sa mu nakoniec stali podozrenia z únikov na cle. Európsky úrad boja proti podvodom, OLAF, totiž pri vyšetrovaní dovozu textilu a obuvi z Číny do Európskej únie odhalil colné podvody v celkovej hodnote 2,2 miliárd eur. Približne 300 miliónov eur sa malo týkať tovaru vstupujúceho do Únie práve cez Slovensko. Imrecze síce argumentoval tým, že za všetkým sú nové pravidlá, ktoré OLAF zaviedol a problémy nemá len Slovensko, funkciu však nakoniec položil. Urobil tak spontánne na zasadnutí finančného výboru v septembri minulého roka. Zaskočil tým aj vtedajšieho ministra financií Petra Kažimíra. Z čela finančnej správy odišiel k 1. októbru 2018. 
Životopis.
Vzdelanie:
Pracovné skúsenosti:

</doc>
<doc id="597194" title="Byzantské kostoly rumunského Moldavska" url="https://sk.wikipedia.org/wiki?curid=597194">
Byzantské kostoly rumunského Moldavska

Byzantské kostoly rumunského Moldavska je súbor ôsmich sakrálnych stavieb rumunskej pravoslávnej cirkvi v historickom regióne Južná Bukovina a Moldavsko
Chrámy boli postavené v 15. a 16. storočí na území vtedajšieho Moldavského kniežatstva za vlády Štefana III. Veľkého a Petru Rareșa. V roku 1993 bolo 7 z nich pod názvom Moldavské chrámy () zapísaných na zoznam svetového kultúrneho dedičstva UNESCO, následne v roku 2010 bol na tento zoznam doplnený kostol Zmŕtvychvstania Pána v Sucevițe. Väčšina kostolov sa nachádza v modernej župe Suceava.
Vonkajšie fasády kostolov sú pokryté freskami, ktoré sú výnimočným majstrovským dielom byzantského umenia a zachytávajú rozsiahle cykly náboženských motívov a príbehov. Kostoly sú väčšinou umiestnené vo vnútornom nádvorí opevnených kláštorov. V regióne severného Rumunska sa nachádza viac podobných kostolov, ktoré však nie sú pod ochranou UNESCO.

</doc>
<doc id="597382" title="The Office (britský seriál)" url="https://sk.wikipedia.org/wiki?curid=597382">
The Office (britský seriál)

The Office je britský mokumentárny sitkom, ktorý sa začal vysielal na stanici BBC Two 9. júla 2001. Tvorcami, scenáristami a režisérmi seriálu sú Ricky Gervais a Stephen Merchant. Seriál sleduje každodenný život zamestnancov pobočky Wernham Hogg Paper Company. Gervais hrá hlavnú postavu, šéfa Davida Brenta.
Dohromady boli nakrútené dve série po šesť častí a dvojdielny vianočný špeciál. Vďaka popularite seriálu vzniklo v ďalších krajinách niekoľko remakeov, napr. americká verzia "The Office".
Dej.
Seriál je naktúrený štýlom dokumentu o pobočke fiktívnej firmy Wernham Hogg Paper Company v meste Slough. Pobočke šéfuje regionálny manažér David Brent, ktorému pomáha jeho pravá ruka a tím líder Gareth Keenan. Brent sa neustále snaží získať priazeň svojich podriadených aj vrstovníkov, čo však kvôli Brentovej povahe často končí fiaskom alebo faux pas.
Vedľajšia dejová línia sleduje vzťah Tima Canterburyho s recepčnou Dawn Tinsley, ktorí často flirtujú aj napriek tomu, že Dawn je zasnúbená so skladníkom Leem.

</doc>
<doc id="597403" title="Youtuber" url="https://sk.wikipedia.org/wiki?curid=597403">
Youtuber

Youtuber (iné zápisy: nevhodne "YouTuber", nevhodne a zriedkavo "Youtuber"; výslovnosť: [jútjuber]; z  &lt; ) je osoba, ktorá nahráva, vyrába alebo sa vyskytuje vo videách na video-zdieľajúcom webe YouTube. Zriedkavo sa ako youtuber označuje tiež "„niekto, kto vo zvýšenej miere sleduje videá“" na YouTube.
V slovenčine ide o prevzaté podstatné meno v procese zdomácňovania, ktoré sa skloňuje podľa vzoru chlap (ženský ekvivalent „youtuberka“ podľa vzoru žena). Hoci pôvodne išlo o výraz, ktorý bol skôr doménou internetovej subkultúry (a teda používaným v špecifickej skupine používateľov jazyka), s nárastom popularity nahrávania a sledovania videí na YouTube sa zvyšuje aj frekvencia tohto výrazu v bežných jazykových prejavoch i médiách.
Známi youtuberi.
YouTube neposkytuje rebríčky sledovanosti podľa krajín, takže nie je možné presne zistiť, ktoré video je na Slovensku najsledovanejšie avšak Youtuberi a ich kanál sa dá jednoznačne zoradiť podľa počtu odberateľov. Veľa odberateľov majú okrem jednotlivých autorov aj hudobné a filmové vydavateľstvá ale aj kanály Movies (Filmy), Music (Hudba), Gaming, Sport (Šport) a ďalšie vytvorené priamo Youtube.
Najpopulárnejšími videami sú hudobné. V novembri 2020 pesničku Despacito sledovanosti predbehol detský videoklip Baby Shark Dance s 9,7 miliardy pozretiami. Veľa odberateľov teda majú hudobníci ako Justin Bieber, Ed Sheeran, Eminem atď. Podobne na Slovensku, podľa rebríčka od Google, slovenský YouTube v roku 2018 ovládli slovenskí reperi. Prekvapením je, že aj najviac prehrávané hudobné videá sú prevažne tie slovenské. V súčasnosti (november 2020) však duo Spievankovo (Mária Podhradská a Richard Čanaky) má viac ako miliónom odberateľov. Najsledovanejšie resp. najpopulárnejšie video možno zobraziť v rámci videí jedného kanála. Video "Na Hada" od Spievankova má skoro 200 miliónov zobrazení a je teda najsledovanejším slovenským (v slovenčine) videom.
Youtuberi, ako internetové celebrity, nazývané aj influenceri, ktorých každé video sleduje obrovské množstvo ľudí sú celosvetovo napríklad PewDiePie (viac ako sto miliónov odberateľov), MrBeast a CharmX. Už dlhodobo (od roku 2018) je najviac odoberaný youtuber vyjadrujúci sa po slovensky s viac ako 1,8 mil. odberateľmi GoGo (Daniel Sebastian Štrauch), za ním potom Peter Altof "Expl0ited". 

</doc>
<doc id="597452" title="British Association for American Studies" url="https://sk.wikipedia.org/wiki?curid=597452">
British Association for American Studies

British Association for American Studies (v doslovnom preklade z angl. „Britská asociácia pre americké štúdiá“; akronym BAAS) je profesijná organizácia združujúca výskumníkov zaoberajúcich sa amerikanistikou, založená v roku 1955. Jej cieľom je propagovať, podporovať a podnecovať výskum reálií Spojených štátov na univerzitách a ďalších školách v Spojenom kráľovstve. Jej oficiálnym sídlom je Keele University v dedine Keele, grófstve Staffordshire v Anglicku.
Od roku 1967 vydáva peer review vedecký časopis "Journal of American Studies". Zároveň publikuje ďalšie periodiká (bulletin "American Studies in Britain", vedecký časopis pre postgraduálnych a začínajúcich výskumníkov "US Studies Online"), ako aj neperiodické publikácie (napr. v edičnej sérii BAAS Paperbacks). V rokoch 19992006 vydávala tiež vedecký časopis "Resources for American Studies".

</doc>
<doc id="597463" title="Lupita Nyong'o" url="https://sk.wikipedia.org/wiki?curid=597463">
Lupita Nyong'o

Lupita Amondi Nyong'o (* 1. marec 1983, Mexiko, Mexiko) je mexická herečka, ktorá v roku 2013 získala Oscara, za najlepšiu herečku vo vedľajšej úlohe za film "12 rokov otrokom".
Detstvo a mladosť.
Je kenského pôvodu, má mexické aj kenské občianstvo. Vyrastala v Keni, je druhou najstaršou zo šiestich detí. V Nairobi si zahrala v divadelnej inscenácií "Rómea a Júlie", kde stvárnila postavu Julie. V šestnástich rokoch sa vrátila do Mexika, pod tým, že sa naučí španielsky. Neskôr sa dostala na dramatickú fakultu Yale. Počas štúdia sa objavila v niekoľkých divadelných predstaveniach. 
Kariéra.
V roku 2013 bola obsadená do autobiografického príbehu o otroctve, "12. rokov otrokom". Aj keď sa režisérovi zdala moc krásna na úlohu Patsey, jej herecký výkon každého očaril a presvedčil. Za tento film získala ocenenie Academy Awards, za najlepšiu herečku vo vedľajšej úlohe. Jedná sa tak o šiestu černošskú herečku, ktorá získala toto ocenenie. 
V roku 2014 si zahrala po boku Liama Neesona a Julianne Moore v dráme "Non - Stop". V roku 2015, 2017 a 2019 pôsobila v sérií filmov "Star Wars", ako Maz Kanata. O rok neskôr si zahrala vo filme "Queen of Katwe", ktorí sa natáčal aj v Dominikánskej republike. V rovnakom roku si zahrala aj v dobrodružnom filme "Kniha džungle". 
V roku 2017 hrala vo file "Intelligent Life". O rok neskôr hrala vo filme "Black Panther", po boku Chadwicka Bosemana. Za jej herecký výkon získala nomináciu na ocenenie Saturn. V roku 2019 stvárnila hlavnú postavu v horore "Us." V rovnakom roku sa objavila aj v komediálnom filme so zombie tématikou, "Little Monsters". 
Osobný život.
Patrí k najlepšie obliekajúcim sa celebritám a pôsobí tiež ako modelka. Hovorí plynule anglicky, španielsky luo a swahílsky. Je zapojená do organizácie Monther Health International, ktorej cieľom je poskytnúť pomoc ženám a deťom v Ugande, založením pôrodných centier. 

</doc>
<doc id="597554" title="Marek Vašut" url="https://sk.wikipedia.org/wiki?curid=597554">
Marek Vašut

Marek Vašut (* 5. máj 1960, Praha) je český divadelný a filmový herec a dabér.
Život.
Absolvoval pražskú jazykovú základnú školu na Ostrovní ulici v Prahe. Po maturite na gymnáziu Jana Nerudu pokračoval v štúdiu a roku 1983 ukončil DAMU v Prahe. Svoje prvé úlohy hral v Národnom divadle v Brne v rokoch 1983 až 1984, od roku 1985 do roku 1992 (s výnimkou rokov 1990 – 1991, kedy bol ako štipendista "Lee Strasberg Theatre Institute" v USA) vystupoval v Národnom divadle v Prahe.
Po ukončení angažmánu v ND odišiel do slobodného povolania, podnikal v oblasti módy, herecky spolupracuje s televíziou, zahraničnými filmovými produkciami, pražskými divadlami a dabingom, moderuje spoločenské podujatia i televízne programy. V roku 2002 vydal zbierku básní pod názvom "Humanet", s jeho umeleckými fotografiami, maliarskymi a ďalšími výtvarnými prácami je verejnosť zoznamovaná na výstavách. Marek Vašut sa tiež stal v roku 2016 moderátorom obnovenej televíznej súťaže "Chcete byť milionárom?" (český variant).
Už ako dieťa sa objavil v niekoľkých filmových snímkach režisérky Věry Šimkovej-Plívová, prvú významnú filmovú úlohu hral vo filme "Pěsti ve tmě" (1986). V niekoľkých hollywoodskych filmoch bol obsadený do epizódnych rolí gangstrov.
V roku 2001 daboval v českej počítačovej hre hlavnú postavu Thomasa (Toma) Angela.
V roku 2020 si opäť nadaboval hlavného hrdinu Toma Angela v remaku známej českej hry Mafia: Definitive Edition.

</doc>
<doc id="597557" title="Adam Mišík" url="https://sk.wikipedia.org/wiki?curid=597557">
Adam Mišík

Adam Mišík (* 7. máj 1997, Praha) je český spevák, skladatel , gitarista a herec.
Život.
Adam Mišík je mladší syn hudobníka Vladimíra Mišíka. Od detstva hrá vo filmoch, televíznych seriáloch a v divadelných hrách. V 7 rokoch prvýkrát účinkoval vo filme "Kráska v nesnázích" s režisérom Janom Hřebejkom. Okrem herectva sa venuje aj tancu (účinkoval ako imitátor Michaela Jacksona). Od roku 2008 hral na gitaru a spieval v indierockovej skupine The Colorblinds (predtým BEK), s ktorou vystupoval napr. na festivaloch Rock for People, United Islands of Prague alebo na veľkom spomienkovom koncerte pre Václava Havla v pražskej Lucerne. V júni 2013 začal sólovú dráhu a podpísal zmluvu na svoj prvý sólový album a pieseň „Tvoje světy“, ktorú prvýkrát predstavil v talkshow "7 pádů Honzy Dědka".
V ankete Český slávik Mattoni 2013 sa stal objavom roka. V Hudobných cenách Óčka 2013 sa stal objavom roka a na cenách Európy 2 taktiež. 7. mája 2014 vydal svoj druhý videoklip "Já nechci víc". 13. júna 2014 vydal svoj debutový album "Parfém", ktorý 25. októbra 2014 pokrstil s Debbi v Lucerna Music bare.

</doc>
<doc id="597612" title="Jindřich Joch" url="https://sk.wikipedia.org/wiki?curid=597612">
Jindřich Joch

Generálmajor Ing. Jindřich Joch (*19. apríl 1963, Přerov) je slovenský generál vo výslužbe.
Od 1. apríla 2017 do 9. júla 2020 bol veliteľom Pozemných síl Ozbrojených síl SR. Pred menovaním do tejto funkcie pôsobil ako druhý zástupca náčelníka Generálneho štábu, predtým v iných funkciách na Generálnom štábe a tiež velil tankovému práporu. Vo výslužbe pôsobí na Akadémii ozbrojených síl generála Milana Rastislava Štefánika.
Vojenské pôsobenie.
Začiatky.
Profesionálnym vojakom je od 1. januára 1983. Do povolania vstúpil pri štúdiu na Vysokej vojenskej škole pozemného vojska vo Vyškove, ktorú ukončil 19. júla 1986. Po ukončení vysokej školy vykonával veliteľské a štábne funkcie v tankových jednotkách od čaty po brigádu. Od augusta 1986 do marca 1991 pôsobil v Strašiciach, od marca 1991 v tankovom pluku/prápore v Kežmarku.
Štábne funkcie.
Od 1. mája 2001 pôsobil na Generálnom štábe, vo funkciách vedúci starší dôstojník - špecialista, Oddelenie plánovania operácií, Odbor plánovania operácií, Štáb pre plánovanie operácií až náčelník odboru plánovania operácií, Štáb pre plánovanie operácií. V rokoch 2006 až 2007 študoval Kurz národnej bezpečnosti, na Národnej akadémii obrany maršala Andreja Hadíka, v Liptovskom Mikuláši. Po ukončení štúdia bol od 18. septembra 2007 náčelníkom štábu Veliteľstva Pozemných síl OS SR. Od 1. februára 2008 bol prevelený späť na Generálny štáb kde velil Centru riadenia operácií Štábu riadenia operácií. V tejto funkcii bol menovaný do svojej prvej generálskej hodnosti. Brigádnym generálom bol menovaný 25. januára 2010 prezidentom Ivanom Gašparovičom. Od 1. novembra 2011 do 31. decembra 2013 tomuto štábu velil.
Od 1. januára 2014 do 31. marca 2016 bol veliteľom Strategického centra krízového manažmentu GŠ OS SR. Od 1. apríla 2016 bol 2. zástupcom náčelníka Generálneho štábu OS SR. V tejto funkcii bol 8. septembra 2016 prezidentom Andrejom Kiskom povýšený na generálmajora. Funkcia sa od 1. februára 2017 označovala ako zástupca náčelníka GŠ - náčelník štábu.
Veliteľ Pozemných síl.
1. apríla 2017 bol uvedený do funkcie veliteľa Pozemných síl Ozbrojených síl SR, vystriedal genmjr. Ondřeja Novosada. Pri menovaní Joch poznamenal: "„Profesionálny život vojaka je zložitý, má veľa odbočiek. Čo sa týka pozemných síl, prešiel som všetkými funkciami. Začínal som ako veliteľ čaty, vykonával som funkciu náčelníka štábu Veliteľstva Pozemných síl, takže pozemné sily poznám veľmi dobre. Prešiel som rôznymi funkciami na Generálnom štábe OS SR a verím, že teoretické a praktické skúsenosti dokážem využiť v tejto náročnej funkcii.“"
Svoju vojenskú kariéru po takmer 38 rokoch ukončil k 9. júlu 2020. Pri odchode z postu veliteľa Pozemných síl poznamenal: "„1.4.2017 som prevzal funkciu veliteľa pozemných síl. Nevedel som akých ľudí stretnem. Dnes 8.7.2020 môžem povedať, stretol som fantastických ľudí. Som hrdý, že som mohol byť ich veliteľom a ďakujem všetkým za podporu, ktorú mi preukazovali po celú dobu.“" Jeho nástupcom sa stal brigádny generál Martin Michalko.
Akademické pôsobenie.
Najmenej od septembra 2020 pôsobí ako asistent na Katedre logistického zabezpečenenia Akadémie ozbrojených síl generála Milana Rastislava Štefánika.

</doc>
<doc id="597689" title="Súkromná stredná odborná škola automobilová (Bratislava, Jána Jonáša 5)" url="https://sk.wikipedia.org/wiki?curid=597689">
Súkromná stredná odborná škola automobilová (Bratislava, Jána Jonáša 5)

Súkromná stredná odborná škola automobilová (Duálna akadémia) je stredná škola na ulici Jána Jonáša, Bratislava - mestská časť Devínska Nová Ves.
Prvý ročník bol otvorený v školskom roku 2016/17 pre 100 žiakov.
Duálnu akadémiu založili firmy Volkswagen Slovakia, Matador Group a Siemens. Medzi študijné obory 
patrí:
Zriaďovateľ školy Duálna Akadémia, z.z.p.o..
Súkromná stredná odborná škola automobilová (Duálna akadémia) je zriaďovaná záujmovým združením právnických osôb s názvom Duálna Akadémia.
Jeho členmi sú:
Podniková škola.
Súkromná stredná odborná škola automobilová (Duálna akadémia) splnila prísne podmienky a v decembri 2018 sa stala sa podnikovou školou v zmysle zákona o OVP.

</doc>
<doc id="597732" title="Zoznam častí seriálu Fear the Walking Dead" url="https://sk.wikipedia.org/wiki?curid=597732">
Zoznam častí seriálu Fear the Walking Dead

Toto je zoznam častí amerického seriálu "Fear the Walking Dead". Seriál mal premiéru 23. augusta 2015 na americkej televíznej stanici AMC. Je to spin-off populárneho seriálu "The Walking Dead". Tvorcami seriálu sú Robert Kirkman a Dave Erickson, pričom Kirkman sa podieľa aj na seriáli "Walking Dead" a je tvorcom pôvodnej komiksovej predlohy. Ericksona od štvrtej série nahradili ako showrunneri Andrew Chambliss a Ian B. Goldberg.
3. decembra 2020 bola potvrdená siedma séria.
Série.
Na Slovensku sa "Fear the Walking Dead" vysiela na lokálnej AMC, zarovno s americkou premiérou, t.j. o 3:00 ráno.
Webizódy.
"Fear the Walking Dead: Flight 462" (2015–16).
Web-séria Flight 462 sleduje vypuknutie apokalypsy v lietadle. Dve postavy, Alex a Jake sa objavili v tretej časti ("Ouroboros") druhej série sériálu.
"Fear the Walking Dead: Passage" (2016–17).
Druhá web-séria sleduje Sierru ako pomože zranenej Gabi a spolu hľadajú útočisko.

</doc>
<doc id="597742" title="Floriánske námestie" url="https://sk.wikipedia.org/wiki?curid=597742">
Floriánske námestie

Floriánske námestie v Bratislave sa nachádza v Starom Meste a nazvané bolo na počesť sv. Floriána.
Námestie obklopuje zo severozápadu Radlinského ulica, zo západu Americké námestie a z juhu Májkova a Blumentálska ulica, na začiatku ktorej je Kostol Nanebovzatia Panny Márie.
V strede námestia je barokové architektonicko-umelecké dielo Súsošie svätého Floriána, národná kultúrna pamiatka od roku 1963.
Súsošie postavili v roku 1732 a stálo pôvodne oproti Laurinskej bráne, ale v roku 1938 ho premiestnili na terajšie miesto. V roku 2007 sa jeho stav zhoršil natoľko, že ho premiestnili na renováciu, ktorá trvala až do marca 2014.Sochu vytvorila bratislavská kamenosochárska dielňa Krištof Rentfort a doplnky Sartoryho dielňa.
Sv. Florián je patrón hasičov, ktorí v roku 1732 zachránili mesto pred veľkým požiarom.

</doc>
<doc id="597842" title="Jakubovo námestie" url="https://sk.wikipedia.org/wiki?curid=597842">
Jakubovo námestie

Jakubovo námestie v Bratislave sa nachádza v mestskej časti Staré Mesto a nazvané bolo na počesť bratislavského richtára Jakuba.
Obytné domy sa na námestí stavali až koncom 19. storočia, dovtedy tam boli len sady a záhrady. V centre námestia je park, súčasťou ktorého je detské ihrisko s preliezačkami a šmykľavkami, tie vo svojich knihách spomína známy bratislavský rodák Július Satinský.
Námestie obklopuje od východu Lazaretská ulica, od západu Klemensova, z juhu Dostojevského rad a zo severu Gajova ulica.
Dom obsahujúci adresy Jakubovo námestie 1, 2 a 3 je súčasťou aj Klemensovej ulice s číslami 11 a 13.
Iniciatíva Zdravé záhrady a Permakultúra SK organizujú dobrovoľnícky projekt na premenu ošumelého námestia v Bratislave na živú záhradu.
Začiatkom roka 2017 plánuje vedenie Starého Mesta iniciovať diskusiu ako najlepšie revitalizovať park a okolité komunikácie.
Inštitúcie.
Jakubovo námestie 5.
Sídli tu Kongregácia sestier Najsvätejšieho Spasiteľa, slovenská provincia pod ktorú patria aj pobočky v Česku a Maďarsku. Je to rehoľný rád, na Slovensku pôsobí od roku 1896, ďalšie krajiny pôsobenia sú Angola, Argentína, Bolívia, Francúzsko, Holandsko, India, Kamerun, Nemecko, Portugalsko a Rakúsko.
Jakubovo námestie 7.
bytový dom

</doc>
<doc id="597843" title="Komenského námestie" url="https://sk.wikipedia.org/wiki?curid=597843">
Komenského námestie

Komenského námestie v Bratislave bolo nazvané na počesť Jána Amosa Komenského a nachádza sa za historickou budovou Slovenského národného divadla na Hviezdoslavovom námestí.
História námestia:
Parkovisko mala od bratislavského magistrátu prenajaté súkromná firma, ale vďaka iniciatíve občanov a poslancov bolo rozhodnuté o obnove parku.
Zmenu iniciovali občania Radoslav Števčík, súčasný starosta Starého Mesta a Katarína Šimončičová, z poslancov viceprimátor Ján Budaj a súčasný primátor Ivo Nesrovnal a tiež hlavná architektka Ingrid Konrad.

</doc>
<doc id="597844" title="Kmeťovo námestie" url="https://sk.wikipedia.org/wiki?curid=597844">
Kmeťovo námestie

Kmeťovo námestie v Bratislave sa nachádza v Starom Meste a nazvané bolo na počesť slovenského archeológa, botanika, etnografa a geológa Andreja Kmeťa, ktorý tu má pomník.
Námestie obklopuje z juhu Wilsonova ulica, zo západu Radlinského ulica, zo severu Bernolákova ulica a z východu Blumentálska ulica.
Na číslach 4 a 5 je prvý panelový dom v Československu, ktorý postavil Stavoprojekt Bratislava v roku 1956. Je príkladom G typizácie používanej na Slovensku koncom 1950-tych rokov, ktorá využívala vystužené rámy.

</doc>
<doc id="597846" title="Bell 429 GlobalRanger" url="https://sk.wikipedia.org/wiki?curid=597846">
Bell 429 GlobalRanger

Bell 429 je ľahký viacúčelový užitkový vrtuľník, vyrábaný spoločnosťou Bell Helicopter. Je pokračovaním vývoja typu Bell 427.
Konštrukcia.
Trup vrtuľníka je dlhý a vysoký . Kabína stroja patrí k najväčším vo svojej triede a jej objem je . Bell 429 bol navrhnutý so zreteľom na požiadavky pracovníkov leteckej ambulancie.
Vrtuľník je certifikovaný na maximálny dostup a použitie pri teplotách od -40 oC do +51,7 oC. Pohon zabezpečujú dva turbohriadeľové motory Pratt &amp; Whitney Canada PW207D1, ktoré umožňujú let maximálnou rýchlosťou /h.
Používatelia.
 Austrália
 Kanada
 Kuvajt
 Omán
 Portoriko
 Slovensko
 Spojené kráľovstvo
 Spojené štáty
 Švédsko
 Turecko

</doc>
<doc id="597951" title="Námestie Eugena Suchoňa" url="https://sk.wikipedia.org/wiki?curid=597951">
Námestie Eugena Suchoňa

Námestie Eugena Suchoňa v Bratislave sa nachádza v Starom Meste a nazvané bolo na počesť slovenského skladateľa, pedagóga a teoretika Eugena Suchoňa v roku 2008 pri oslavách 100. výročia jeho narodenia.
Na námestí sa nachádza Pomník víťazstva na počesť osloboditeľov Bratislavy v apríli 1945.
Námestie obklopuje z juhu Palackého ulica, zo západu Hviezdoslavovo námestie, zo severu Jesenského ulica a na východnej strane je Kostol a kláštor kanonistiek Notre Dame.
Významné budovy v okolí sú Historická budova Slovenského národného divadla, Reduta a Hotel Radisson Blu Carlton.

</doc>
<doc id="597952" title="Námestie Martina Benku" url="https://sk.wikipedia.org/wiki?curid=597952">
Námestie Martina Benku

Námestie Martina Benku v Bratislave sa nachádza v Starom Meste a nazvané bolo na počesť slovenského maliara a grafika Martina Benku.
Námestie z juhovýchodu ohraničuje Záhradnícka ulica a zo severozápadu Krížna ulica.
V rokoch 1997-99 prebehla výstavba bytového domu, ktorý má 7 nadzemných podlaží a 2 podzemné určené na parkovanie. Parkovať je možné aj v 2-podlažných podzemných garážach pod námestím, kde je k dispozícii 151 parkovacích miest.
Naproti námestiu na Záhradníckej ulici je Justičný palác.
Na čísle 8 má pobočku Tatra banka.

</doc>
<doc id="597955" title="American Gods" url="https://sk.wikipedia.org/wiki?curid=597955">
American Gods

American Gods je americký televízny seriál založený na rovnomennom románe s názvom "Americkí bohovia" od Neila Gaimana z roku 2001. Vysielal sa na stanici Starz od 30. apríla 2017 do 21. marca 2021.
Dej.
Seriál sleduje Shadow Moona (Ricky Whittle), ktorý je tri roky vo väzení. Pustia ho na slobodu o niekoľko dní skôr potom, čo je jeho manželka Laura zavraždená. Shadow sa ocitne v spoločnosti muža zvaného Wednesday (Ian McShane), ktorý mu ponúkne prácu. Wednesday, ktorý je na prvý pohľad len podvodník, ktorý potrebuje Moona ako bodyguarda, postupne sa javí, že má špeciálne schopnosti. Wednesday putuje naprieč Amerikou a zhromažďuje všetkých Starých Bohov, začlenených do amerického života, aby mohli čeliť Novým Bohom ako Media (Gillian Anderson) a Technical Boy (Bruce Langley), ktorí postupne naberajú na sile.
Produkcia.
Po dvoch odvysielaných častiach bola potvrdená druhá séria. 29. novembra 2017 bolo oznámené, že spolutvorcovia seriálu Fuller a Green odišli zo seriálu. Dôvodom mal byť znížený rozpočet desaťdielnej druhej série. 2. februára 2018 bol potvrdený nový showrunner Jesse Alexander. 10. januára 2018 seriál opustila aj Gillian Anderson. 30. apríla 2018 zverejnila televízia Starz video, v ktorom ozámila, že začala nakrúcanie druhej série. V septembri 2018 vyšlo najavo, že štúdio odsunulo Alexandera z produkcie aj postprodukcie druhej série, ktorá v tom čase ešte nebola dokončená. 15. marca 2019 bola potvrdená tretia séria. Pre tretiu sériu mal seriál nového showrunnera, ktorým bol Charles Eglee ("Dexter", "Walking Dead").

</doc>
<doc id="598057" title="Shopping Park Korzo" url="https://sk.wikipedia.org/wiki?curid=598057">
Shopping Park Korzo

Shopping Park Korzo je nákupné stredisko na Pestovateľskej ulici, Bratislava - mestská časť Ružinov, miestna časť Trnávka. Nachádza sa blízko Avion Shopping Parku, na druhej strane Ivanskej cesty pri obchodnom dome IKEA.
Výstavba centra začala v marci 2011, otvorené bolo v januári 2012. 
Na ploche 14 tisíc štvorcových metrov sídli 24 predajní. K dispozícii je parkovisko pre 300 vozidiel vrátane čerpacej stanice.
Zaujímavé je využitie geotermálnej energie, na vykurovanie centra sa používa voda čerpaná z hĺbky teploty 45 stupňov Celzia.

</doc>
<doc id="598090" title="Jaroslav Dóczy" url="https://sk.wikipedia.org/wiki?curid=598090">
Jaroslav Dóczy

Jaroslav Dóczy (* 16. apríl 1960, Nitra) je riaditeľom Divadla Andreja Bagara v Nitre a externe vykonáva aj pedagogickú činnosť na Filozofickej fakulte UKF v Nitre a na Súkromnom konzervatóriu v Nitre. Je ženatý a má dve deti. Je synom slovenskej hereckej legendy Jozefa Dóczyho. Jeho brat Peter sa venoval hudbe († 25.12.2020).
Vzdelanie.
Po ukončení Základnej deväťročnej školy na ulici Janka Kráľa v Nitre v roku 1975, začal navštevovať Gymnázium na Párovskej ulici v Nitre. Po maturite, v roku 1979 sa prihlásil na štúdium Elektrotechnickej fakulty SVŠT v Bratislave. Štúdium v roku 1980 zanechal a začal študovať na Mechanizačnej fakulte VŠP v Nitre. Tú ukončil štátnou skúškou v roku 1985. V rokoch 19861988 absolvoval mimoriadne štúdium v odbore Filmová a televízna dokumentárna tvorba na VŠMU v Bratislave. V roku 2011 získal doktorát z filozofie na Katedre kulturológie UKF v Nitre.
Pracovné skúsenosti.
Prvú pracovnú zmluvu uzatvoril 1. apríla 1980. Pracoval ako premietač v kine a lepič plagátov v nitrianskej Mestskej správe kín. V tejto činnosti pokračoval externe aj popri štúdiách na vysokej škole až do roku 1985. Od 1. septembra 1985 začal pracovať na výstavisku Agrokomplex ako garant výstav. Už v roku 1986 pracuje ako samostatný odborný referent programového a filmového oddelenia v Dome ČSSP. V roku 1988 sa stáva vedúcim programového a filmového oddelenia. V roku 1990 uspeje vo výberovom konaní na riaditeľa Domu kultúry Orbis. Na tomto poste pôsobí až do roku 1994, kedy odchádza do privátnej sféry. Stáva sa generálnym riaditeľom spoločnosti N-RADIO, ktorá získala licenciu na rozhlasové vysielanie prvého nezávislého regionálneho rádia v Nitre. Od roku 2002 začína externe vyučovať na Filozofickej fakulte UKF v Nitre predmety spojené s médiami, kultúrnymi organizáciami a marketingom. Po ukončení vysielania N-Rádia, pracuje ako PR manažér v spoločnosti JOLIN. V roku 2007 prijíma ponuku Mesta Nitra na prípravu kandidatúry Európske hlavné mesto kultúry 2013. V roku 2009 začína pracovať na príprave projektu Mediálneho centra UKF. V roku 2011 sa stáva jeho riaditeľom. V roku 2016 sa zúčastnil výberového konania na riaditeľa Divadla Andreja Bagara v Nitre. Jeho projekt „Otvorené divadlo“ získal najviac hlasov a Zastupiteľstvo NSK ho k 15. júlu 2016 podporou naprieč politickým spektrom navrhlo menovať za riaditeľa DAB.
Záujmy.
Medzi najväčšie záujmy Jaroslava Dóczyho patrí hudba, divadlo, televízia a film. Účinkoval v rôznych hudobných skupinách ale aj v televízii či vo filme. Podieľal sa na príprave rôznych kultúrno-spoločenských podujatí. Hrá golf.
Politická a občianska angažovanosť.
Nie je členom žiadnej strany ani hnutia.

</doc>
<doc id="598130" title="Majstrovstvá sveta v ľadovom hokeji 2021" url="https://sk.wikipedia.org/wiki?curid=598130">
Majstrovstvá sveta v ľadovom hokeji 2021

Majstrovstvá sveta v ľadovom hokeji 2021 boli 84. majstrovstvá sveta v ľadovom hokeji, ktoré sa konali od 21. mája do 6. júna 2021 v Lotyšsku. Bielorusko a Lotyšsko súťažili o uskutočnenie majstrovstiev sveta proti Fínsku, ktoré hostilo majstrovstvá sveta osemkrát. V hlavnom meste Lotyšska boli naposledy majstrovstvá v roku 2006. Plánovaným spoluusporiadateľom šampionátu malo byť aj Bielorusko, ale z dôvodu bezpečnosti a politickej a epidemiologickej situácii Medzinárodná hokejová federácia 18. januára 2021 odobrala Bielorusku usporiadateľstvo. Majstrovstvá sa mohli odohrať aj na Slovensku alebo v Dánsku. 22. januára 2021 Slovenský zväz ľadového hokeja potvrdil, že s Medzinárodnou hokejovou federáciou rokuje o spoluorganizácii šampionátu. Šampionát sa mohol z časti odohrávať v Bratislave na zimnom štadióne Ondreja Nepelu. IIHF však 2. februára oficiálne potvrdila, že Lotyšsko bude jediný usporiadateľ majstrovstiev sveta v ľadovom hokeji 2021.
Výber usporiadateľskej krajiny.
O usporiadanie 85. ročníka Majstrovstiev sveta v ľadovom hokeji v Bielorusku a Lotyšsku bolo rozhodnuté na základe hlasovania kongresu Medzinárodnej hokejovej federácie (IIHF) 19. mája 2017 v Kolíne nad Rýnom. Ďalším kandidátom bolo Fínsko, s usporiadateľskými mestami Helsinki a Tampere.
Kvalifikované tímy.
Automaticky kvalifikovaní po zrušení Majstrovstiev sveta v roku 2020.
1 Na základe rozhodnutia Športového arbitrážneho súdu z decembra 2020 majú ruskí športovci a tímy zakázané súťažiť pod ruskou vlajkou alebo používať ruskú hymnu na akýchkoľvek olympijských hrách alebo majstrovstvách sveta do roku 2022. Na Majstrovstvách sveta v ľadovom hokeji hrá ruský tím pod menom Ruský olympijský výbor.
Rozdelenie skupín.
Skupina A
 Ruský olympijský výbor (2.)
 (4.)
 (5.)
 (8.)
 (9.)
 (12.)
 (13.)
 (19.)
Skupina B
 (1.)
 (3.)
 (6.)
 (7.)
 (10.)
 (11.)
 (15.)
 (16.)
V zátvorkách sa nachádza poradie v rebríčku IIHF.
Rozhodcovia.
17. apríla 2021 boli oznámení 18 hlavní a čiaroví rozhodcovia.
Základné skupiny.
Tímy boli rozdelené do skupín na základe rebríčka krajín IIHF a zloženie skupín bolo zverejnené 20. mája 2020.
Play-off.
Pre semifinálové zápasy budú tímy znova nasadené podľa nasledovného poradia: 1. USA, 2. ROV, 3. Fínsko, 4. Švajčiarsko, 5. Česko, 6. Nemecko, 7. Slovensko, 8. Kanada a to takým spôsobom, že najvyššie nasadený tím bude hrať proti najnižšie nasadenému a druhý najvyššie nasadený proti tretiemu najvyššie nasadenému.
Štatistiky.
Najlepší hráči.
Zoznam hráčov s najviac bodmi na šampionáte zoradených podľa bodov a potom podľa gólov.
Najlepší brankári.
Zoznam piatich najlepších brankárov, ktorí majú najvyšší percentuálny podiel zásahov na gól a ktorí odohrali najmenej 40% minút svojho tímu.
Vysielacie práva.
Zoznam televíznych vysielateľov Majstrovstiev sveta podľa zúčastnených krajín.

</doc>
<doc id="598266" title="Štefan Škultéty" url="https://sk.wikipedia.org/wiki?curid=598266">
Štefan Škultéty

PhDr. Štefan Škultéty (* 3. apríl 1975, Trenčianske Teplice) je slovenský komunálny politik. Od roku 2006 do roku 2018 pôsobil vo funkcii primátora mesta Trenčianske Teplice. 
Od roku 2013 je zároveň poslancom Trenčianskeho samosprávneho kraja zvoleným za stredopravú koalíciu strán KDH, SDKÚ-DS, MOST-HíD, NOVA, SaS, OKS. Je členom Komisie regionálneho rozvoja a cestovného ruchu a Komisie legislatívno - právnej. 
Od marca 2019 je predsedom Národnej siete slovenských miestnych akčných skupín.
Štúdium a vzdelanie.
Po absolvovaní Gymnáziu Ľudovíta Štúra v Trenčíne pokračoval v štúdiu na City University Bellevue a na Fakulte Managementu Univerzity Komenského. Štúdium ukončil obdržaním titulu PhDr. na Fakulte Managementu Univerzity Komenského.
Okrem toho absolvoval množstvo zahraničných a domácich  stáží a seminárov na problematiku komunálnej a regionálnej politiky, fungovania európskych inštitúcii a čerpania finančných prostriedkov z EÚ fondov.
Pracovné a politické skúsenosti.
Po absolvovaní základnej vojenskej služby pôsobil v súkromnej sfére v oblasti  marketingu a médií. V roku 2002 sa stal riaditeľom zahraničných vzťahov SDKÚ-DS. O rok neskôr začal pracovať na Ministerstve obrany Slovenskej republiky ako poradca ministra obrany a následne ako riaditeľ kancelárie ministra. Od júla do decembra 2006 pôsobil ako asistent poslanca Národnej rady Slovenskej republiky. Istý čas pôsobil ako podpredseda mládežníckej organizácie Nová Generácia.
V súčasnej dobe, už tretie volebné obdobie, vykonáva funkciu primátora mesta Trenčianske Teplice. Za jeho pôsobenia bolo zrekonštruované centrálne námestie v meste, modernizáciou prešli viaceré objekty v majetku mesta. V roku 2016 sa mesto Trenčianske Teplice stalo jedným z priekopníkov v odstraňovaní vizuálneho smogu na Slovensku.
Od roku 2013 je poslancom Trenčianskeho samosprávneho kraja za okres Trenčín, od roku 2016 zastrešuje portál o slovenských samosprávach Samosprávny web.
Štefan Škultéty je autorom niekoľkých odborných článkov a publikácii na aktuálne spoločenské témy. Hovorí aktívne anglicky a pasívne ruským jazykom.
Osobný život.
Má o tri roky mladšieho brata Tomáša. Štefan Škultéty je ženatý a má dve deti.

</doc>
<doc id="598316" title="Lotyšská ulica (Bratislava)" url="https://sk.wikipedia.org/wiki?curid=598316">
Lotyšská ulica (Bratislava)

Lotyšská ulica je ulica v bratislavskej mestskej časti Podunajské Biskupice.
Poloha.
Nachádza sa v mestskej časti Podunajské Biskupice pri sídlisku Medzi jarkami. Na ulici sa nachádza 9 obytných 8-podlažných panelákov. Postavená bola v rokoch 1972 – 1975. Jej názov pochádza z názvu bývalej sovietskej republiky Lotyšsko, dnes samostatný štát.
Ulice v okolí.
Ide o jeden z troch "kruhov" o ulice-Lotyšská, Estónska a Bieloruská. Ulice majú za panelákmi parčíky do tvaru kruhov. V parčíku na Lotyšskej ulici bolo športovisko. Lotyšská ulica sa nachádza a susedí s mestskou časťou Vrakuňa, so sídliskom Dolné hony a nachádza sa v blízkosti Pentagonu. Paneláky tvoria Lotyšskú ulicu 2-52. Lokácia kde sa nachádza je neslávne preslávená zvýšenou kriminalitou, prostitúciou a drogovými dealermi a patrí medzi najnebezpečnejšie oblasti Bratislavy a dealerstvo je už rozšírené aj v oblastiach Medzi jarkami.

</doc>
<doc id="598323" title="Marcel Forgáč" url="https://sk.wikipedia.org/wiki?curid=598323">
Marcel Forgáč

Marcel Forgáč (* 12. august 1971, Kežmarok) je slovenský moderátor, rozhlasový redaktor a scenárista.
Zo života.
Od novembra 1989 pôsobil v novinách "Prešovská zmena". V decembri 1989 noviny vyšli v 50-tisícovom náklade. Noviny vychádzali do januára 1990, keď sa premenovali na týždenník s názvom Premeny.
Medzi rokmi 19941998 pracoval v Rádiu Flash. V rokoch 19982004 moderoval relácie vo Fun Rádiu. V roku 20042006 bol šéfredaktorom Rádia FM. V súčasnosti je redaktorom vo Fun Rádiu, kde spolu s Milanom „Juniorom“ Zimnýkovalom tvoria moderátorské duo. Spolu s Milanom Zimnýkovalom v televízii moderovali reláciu Nikto nie je dokonalý, (ktorú dnes moderujú Martin Dejdar a Marián Čekovský) a Česko Slovensko má talent (aktuálny ročník moderujú Lujza Garajová Schrameková a David Gránský).

</doc>
<doc id="598398" title="Estónska ulica (Bratislava)" url="https://sk.wikipedia.org/wiki?curid=598398">
Estónska ulica (Bratislava)

Estónska ulica je ulica v Bratislave, v mestských častiach Vrakuňa a Podunajské Biskupice.
Poloha.
Estónska ulica sa nachádza v severozápadnom cípe Podunajských Biskupíc, neďaleko Malého Dunaja, na Žitnom ostrove. Oblasť, kde sa nachádza sa volá sídlisko Medzi jarkami a je jednou z troch ulíc futuristického sídliska severnej časti Podunajských Biskupíc. Na ulici sa nachádza osem 8-podlažných panelákov a jeden 4-podlažný panelák. Za panelákmi sa nachádza kruhový parčík.
Zariadenia.
Služby
Referencie.
 

</doc>
<doc id="598406" title="Don Carlos" url="https://sk.wikipedia.org/wiki?curid=598406">
Don Carlos

Don Carlos známy aj ako Carlos de Austria alebo Karol Španielsky (* 8. júl 1545, Valladolid† 24. júl 1568, Madrid) bol asturijský princ, najstarší syn španielskeho kráľa Filipa II. a jeho prvej manželky Márie Manuely Portugalskej.
Rodinné vzťahy.
Incesty a manželstvá medzi členmi rodiny boli v 16. storočí úplne bežné. Jeho dve prababky – Jana Šialená a Mária Kastílska boli sestry, jeho rodičia boli dvojnásobní bratranec a sesternica. Tieto rodinné vzťahy zrejme veľkou mierou prispeli k jeho fyzickému a duševnému postihnutiu. Jeho pôrod bol veľmi ťažký, jeho matka zomrela len štyri dni po pôrode na vnútorné krvácanie.
Fyzický vzhľad a duševný stav.
Don Carlos mal jednu nohu kratšiu ako druhú, na chrbte mal veľký hrb a taktiež mal deformované ústa, preto bola i jeho reč ťažko zrozumiteľná. Rozprávať začal až ako 5 ročný a o niečo neskôr sa objavilo aj silné koktanie, čo mohlo mať na svedomí jeho beštiálne správanie.
Sadistické sklony.
Don Carlos mal záľubu v ubližovaní živým tvorom – tak zvieratám, ako ľuďom. Jeho sadistické sklony sa prejavovali v rôznych podobách. Medzi hlavné faktory tohoto správania sa považovalo jeho silné koktanie a násilné odobratie od ženskej spoločnosti, v ktorej bol vychovávaný. Napríklad – pohrýzol prsia svojich dojok tak ťažko, že tri dojky takmer zomreli, zajace lovil tak, že ich napichol na kôl a opekal zaživa. Ako deväťročný začal mučiť sluhov a malé dievčatá na dvore a ako trinásťročný začal brutálne mrzačiť kráľovské kone. Aj napriek všetkým týmto hrozivým aspektom, bol oficiálne uznaný ako dedič španielskeho trónu, čo však vyžadovalo aj splodenie potomka.
Kandidátky na manželstvo.
Medzi najznámejšie kandidátky patrila napríklad o 14 rokov staršia Alžbeta I., ktorá už predtým bola kandidátkou na sobáš s Filipom II. Ďalšou bola sesternica Anna Habsburská, ktorá bola neskôr zo zoznamu vyškrtnutá, pretože si kráľovská rodina uvedomila, čo môžu rodinné incestné vzťahy spôsobiť. Princ napokon zostal slobodný, no pravidelne sa pri dobrej hostine zdržiaval pri ženách a pil. Medzi ďalšie problémy patril odpor k učeniu, no napriek tomu bol v roku 1562 poslaný na univerzitu v Alcalá de Henares. Prednášky ho nezaujímali, no zamiloval sa do dcéry jedného zo zamestnancov. Tam aj dočasne prišiel o zrak, keď nešťastnou náhodou spadol na schodoch.
Snaha o vraždu, izolácia a smrť.
Filip II. sa snažil divné správanie syna udržať v tajnosti, ale to stále silnelo. V roku 1567 povedal, že chce zabiť kráľa, preto bol držaný v izolácii vo veži hradu pri Madride. Jeho otec sa tváril, že syna nikdy nemal a zakázal jeho meno používať. Don Carlos odmietal jesť a 24. júla 1568 vo veku 23 rokov skonal. Neoficiálnou príčinou smrti bola otrava, tou oficiálnou mala byť "vlastná nestriedmosť".

</doc>
<doc id="598429" title="Pravá tvár" url="https://sk.wikipedia.org/wiki?curid=598429">
Pravá tvár

Pravá tvár je slovenský romanticko-dramatický televízny seriál, ktorý vysielala TV JOJ od 14. júna 2017 do 6. septembra 2017. Má celkovo 16 častí.
Dej.
Masky, pretvárka, prezliekanie sa do iných identít, aby sme unikli reál nemu svetu, keďže mu nedokážeme čeliť. Zámeny osôb, životné nedorozumenia, prekvapivé rozuzlenia. V kaderníctve meníme strih, zároveň tým meníme svoju tvár, no aj náš život je postrihaný z množstva útržkovitých vzťahov a rozličných náhod, ktoré do seba po poskladaní zapadajú ako puzzle.
Príbeh nového seriálu sa začína v oravskej dedinke Jakubovo, keď Vika nachádza svoju sestru Lenu mŕtvu. Vika opustí rodné mesto, svoju rodinu a priateľa Juraja a vydá sa do Bratislavy, kam však neprichádza hľadať nový život, ale ženie ju túžba po pomste za sestrinu smrť. Vika chce nájsť otca Leninej malej dcérky – Mareka Salanciho, o ktorom je presvedčená, že bol zodpovedný za Lenine psychické problémy.

</doc>
<doc id="598526" title="Letisko Petrozavodsk" url="https://sk.wikipedia.org/wiki?curid=598526">
Letisko Petrozavodsk

Letisko Petrozavodsk (; kar. "Petroskoin lendoazema"; bývalé názvy: , ; IATA: PES, ICAO: ULPB) je medzinárodné letisko so zmiešanou vojenskou a civilnou prevádzkou. Nachádza sa 12 kilometrov severozápadne od mesta Petrozavodsk v Karelskej republike v Rusku. Vzletová a pristávacia dráha je betónová, pričom jej dĺžka je .
História.
Letisko bolo vybudované v roku 1939. Počas okupácie (v rokoch 1941 – 1944) využívalo základňu fínske letectvo. Výstavba nového letiska začala 1. septembra 1950. V rokoch 1972 – 1978 tu bol dislokovaný 991. stíhací letecký pluk protivzdušnej obrany (991. IAP PVO), ktorý na letisku prevádzkoval stíhacie lietadlá MiG-17F (do roku 1975) a prepadové stíhačky Su-15TM (1975 – 1978). V roku 1978 sa tento pluk stal súčasťou 57. gardového stíhacieho leteckého pluku protivzdušnej obrany (57. GvIAP PVO) vyzbrojeného naďalej lietadlami Su-15TM, pričom na letisku pôsobil do roku 1990.
V roku 1992 sem bol z poľskej základne Kluczewo presunutý 159. gardový stíhací letecký pluk (159. GvIAP) vyzbrojený lietadlami Su-27. Pluk na letisku pôsobil až do svojho rozpustenia v roku 1998. V súčasnosti je tu dislokovaný 159. gardový stíhací letecký pluk (159. GvIAP) 105. zmiešanej leteckej divízie, ktorý patrí pod 6. armádu vojenských vzdušných síl a protivzdušnej obrany. Do začiatku roku 2016 bol pluk vybavený nemodernizovanými Su-27 a Su-27UB (dve letky – celkovo asi 20 strojov Su-27 a štyri Su-27UB). Na jar roku 2016 získal pluk modernizované Su-27SM, ktoré boli prevedené z 22. a 23. stíhacieho leteckého pluku. Dňa 6. decembra 2016 boli k 159. pluku dodané prvé štyri Su-35S s červenými trupovými číslami „54“, „55“, „56“ a „57“. Od roku 2019, po dokončení modernizácie, 159. gardový stíhací letecký pluk pozostáva z jednej letky Su-27SM a dvoch letiek nových Su-35S. Zároveň tu je dislokovaných niekoľko dvojmiestnych Su-30M2 a Su-30SM.

</doc>
<doc id="598558" title="Lachoudisch" url="https://sk.wikipedia.org/wiki?curid=598558">
Lachoudisch

Lachoudisch (výslovnosť /lachodiš/) je germánsky jazyk používajúci hebrejské písmo židov prezývaný „Tajný jazyk“. V podstate ide o dialekt nemčiny so silným vplyvom jidiš a hebrejčiny. Tento jazyk používali židia v mestečku Schopfloch v Bavorsku a v okolí. Bol blízko príbuzný a vzájomne zrozumiteľný s jazykom Jidiš. V roku 1969 jeden z miestnych učiteľov vydal malú učebnicu a slovník. Po holokauste zostalo len veľmi málo hovorcov tohto jazyka. O tomto jazyku takmer nikto nevedel až do roku 1981, kedy o ňom bola reportáž v správach v Izraeli. Potom o ňom tiež bol článok v New York Times.

</doc>
<doc id="598572" title="Gal Gadot" url="https://sk.wikipedia.org/wiki?curid=598572">
Gal Gadot

Gal Gadot (* 30. apríl 1985, Roš ha-Ajin Izrael) je izraelská herečka a modelka.
V roku 2004 reprezentovala svoju krajinu na súťaži Miss Universe, ktorá sa konala v Ekvádore. Známa je najmä ako "Gisele" z akčnej série Rýchlo a zbesilo (2009, 2011 a 2013). Zahrala si aj v snímkach Zatiaľ spolu, zatiaľ nažive (2010) alebo Nočné rande (2010). V roku 2016 sa objavila v akčnom filme , kde sa predstavila ako superhrdinka "Wonder Woman". Úlohy princeznej Amazoniek, Diany, sa ujala aj v snímke Wonder Woman, ktorá mala v slovenských kinách premiéru 1. júna 2017. V roku 2017 obsadila rolu Wonder Woman zas ale už vo filme Justice League (Liga spravodlivosti).
Životopis.
Gal Gadot sa narodila 30. apríla v izraelskom meste Roš ha-Ajin neďaleko Tel Avivu. V hebrejčine jej meno „גל” znamená "vlna" a priezvisko „גדות” "breh rieky". Má židovských predkov z rôznych častí Európy, napriek tomu sa oba jej rodičia narodili v Izraeli a podstúpili hebraizáciu ich priezviska "Greenstein" na "Gadot". Jej prarodičia prežili holokaust. Sama potvrdila, že jej korene sú zo štvrtiny nemecké, zo štvrtiny rakúske, zo štvrtiny poľské a zo štvrtiny české.
Na strednej škole sa zaujímala o biológiu a vo voľnom čase sa venovala jazde na motorke, volejbalu, basketbalu a tenisu. Neskôr sa začala venovať štúdiu práva. V 18 rokoch Gal vyhrala súťaž Miss Izreal a zúčastnila sa aj súťaže Miss Universe. Potom vstúpila do Izraelskej armády, kde si musela odslúžiť dva roky povinnej vojenskej služby. Vďaka tomu bola natoľko fyzicky zdatná, že bola schopná zvládnuť všetky svoje kaskadérske kúsky v sérii Rýchlo a zbesilo sama. Napokon priznala, že režisér Justin Lin si ju vybral preto, že má skúsenosti z armády a znalosti so zbraňami.
Gal sa darilo aj v modelingu, okrem toho, že spolupracovala s mnohými význačnými firmami, sa objavila na obálkach časopisu ako FHM alebo Cosmopolitan. V roku 2007 sa predviedla v časopise Maxim, v článku „Women of Israeli Army”. V roku 2008 sa počas filmovania Rýchlo a zbesilo vydala za izraelského realitného makléra Yarona Varsana. V roku 2011 sa im narodila dcéra Alma. V novembri 2016 Gal aj so svojim manželom oznámili cez Instagram, že očakávajú druhého potomka.
Herecká kariéra.
Popri modelingu začala Gal uvažovať aj nad herectvom. V roku 2008 si zahrala v izraelskom seriáli Bubot, ale predovšetkým zvíťazila nad šiestimi inými herečkami a bola obsadená do role "Gisele Harabo" vo filme Rýchlo a zbesilo. Úspešnej akčnej sérii sa venovala niekoľko následujúcich rokov, ale okrem toho bola k videniu aj v mnohých iných filmoch ako Zatiaľ spolu, zatiaľ nažive alebo Nočné rande. V roku 2013 bolo oznámené, že si Gal zahraje ikonickú postavu "Wonder Woman" v a tým sa pripojí k hercom Benovi Affleckovi, ktorý stvárni Batmana a Henrymu Cavillovi, ktorý stvárni Supermana.Štúdio Warner Bros. totiž v otázke obsadenia Wonder Woman zvažovali aj Olgu Kurylenko a Elodie Yung. To síce vyvolalo rozporuplné reakcie. Niektorým fanúšikom sa zdalo, že Gal nespĺňa fyzické požiadavky na Dianu Prince. Gal však požiadala divákov, aby jej dali šancu. Práca na projektoch inšpirovaných DC Comics jej zaberie v budúcich rokoch ešte dosť času, objaví sa vo filme Liga spravodlivých. V roku 2016 sa taktiež objavila v akčnej dráme .

</doc>
<doc id="598687" title="In the Palace" url="https://sk.wikipedia.org/wiki?curid=598687">
In the Palace

"In The Palace" International Short Film Festival (, doslova "V paláci") je medzinárodný festival krátkych filmov v Bulharsku. Jeden z najväčších a najznámejších filmových festivalov v Európe, ktorý prezentuje filmy rôznych štýlov a žánrov do dĺžky 27 minút. Pôvodne sa konal vo Velingrade, od roku 2003, no po roku 2015 sa vďaka jeho rastúcej popularite uskutočnila jeho hlavná časť v decembri v Sofii. Z hlavného mesta sa festival presunul ďalej do regiónov.
V súčasnosti sa koná už 14. ročník festivalu v štyroch rôznych mestách: Sofia (december 2016), Veliko Tărnovo (apríl – máj 2017), Varna (máj – jún 2017) a nakoniec v Balčik (jún – júl 2017). Posledný festivalový deň bude 1. júla. Hlavným cieľom festivalu je prezentovať a prispievať k rozvoju súčasného filmového umenia v Bulharsku a rovnako aj v celej Európe. Zároveň vytvárať priaznivé prostredie a platformu pre mladých filmárov a profesionálov. Organizáciu festivalu majú na starosti mladí dobrovoľníci z mnohých európskych krajín (Anglicko, Bulharsko, Lotyšsko, Rumunsko, Slovensko, Slovinsko, Španielsko, Taliansko a iné).
Program.
„V paláci“ organizuje Nadácia SFF a Komunitné centrum Vešina v partnerstve s podporou mesta Sofia, ministerstva kultúry, Bulharského národného filmového centra, Národného paláca kultúry a Sofijskej univerzity Sv. Kliment Ohridski.
Festival má konkurenčnú povahu vrátane medzinárodných, národných a študentských súťaží. Zúčastnené filmy určuje výberová komisia a hodnotí ich medzinárodná porota.
História.
Festival bol pôvodne koncipovaný ako fórum pre študentské filmy. Prvý raz sa konal v roku 2003 vo Velingrade. Neskôr sa presunul do Sofie a ďalších miest pozdĺž Bulharska.

</doc>
<doc id="598718" title="Axolotl mexický" url="https://sk.wikipedia.org/wiki?curid=598718">
Axolotl mexický

Axolotl mexický "(lat. Ambystoma mexicanum)" je stredne veľký obojživelník, vyskytujúci sa v mexických jazerách Lago de Xochimilco a Lago de Chalco. Axolotly sú medzi obojživelníkmi nezvyčajné tým, že dosiahnu dospelosť bez toho, aby prešli metamorfózou. 
V roku 2010 došlo k takmer úplnému vyhynutiu axolotlov žijúcich v prírode kvôli urbanizácii v Mexiko City a následnému znečisteniu vôd. V súčasnosti sa označuje ako ohrozený druh, vo voľnej prírode s klesajúcou populáciou, a je zákonom chránený. Axolotly sa vo vedeckom výskume používajú najmä pre svoju schopnosť regenerácie končatín. Tiež sa predávali ako jedlo na mexických trhoch. 
Opis.
Väčšinou sú tmavého sfarbenia, majú širokú hlavu, po stranách im vyčnievajú háčikovité žiabre. Na chvoste je viditeľný kožný lem. Predné končatiny majú štyri, zadné päť prstov. Majú veľkú schopnosť regenerácie. Vonkajšie žiabre sa používajú na dýchanie, hoci axolotl môže na vháňanie kyslíka do pľúc využiť aj lícnu pumpu (prehĺta vzduch z hladiny). 
Axolotly majú štyri pigmentačné gény; keď mutujú, vytvárajú rôzne farebné varianty. Normálne divoké axolotly sú hnedé/pálené so zlatými škvrnami a podtónmi olív. Štyri mutantné farby sú leukistická (svetloružová s čiernymi očami), albino (zlatá so zlatými očami), axantská (sivá s čiernymi očami) a melanoidná (úplne čierny jedinec). 
Axolotly majú aj určitú obmedzenú schopnosť meniť svoju farbu a vylepšiť tak svoju kamufláž; robia to zmenou relatívnej veľkosti a hrúbky svojich melanoforov.
Starostlivosť v zajatí.
Axolotl patrí k živočíchom, ktoré sú chované v zajatí. Ideálna teplota na ich chov je 16 až 18 °C, pričom teplota vyššia ako 24 °C im môže spôsobiť zrýchlenie metabolizmu vedúce až k smrti. Nižšie teploty naopak spôsobujú pomalší metabolizmus a nezdravo zníženú chuť do jedla. Škodlivý je tiež chlór z bežného vodovodného kohútika. Vyžaduje si zhruba 40 cm vysokú nádrž s hĺbkou vody najmenej 15 cm. Axolotly trávia väčšinu času v spodných častiach nádrže. Sú znášanlivé aj s inými druhmi axolotlov. 
Majú radi skôr mäsitú stravu, napríklad mrazené patentky, menšie rybky, dážďovky, či iné červy. Najlepšie je ho kŕmiť pinzetou, aby chovateľ presne vedel, koľko toho axolotl zožerie; priveľa stravy by mu mohlo privodiť zdravotné problémy. Kŕmi sa zvyčajne každý deň, hoci prežije aj dva dni bez jedla. Vhodné je, aby štrk v nádrži bol jemný, pretože axolotl patrí k druhom živočíchov, ktorí zjedia všetko čo sa im hýbe pri ústach a bežný štrk v akváriu by sa im mohol ťažšie stráviť. V zajatí a za dobrých podmienok sa zvykne dožiť aj 25 rokov.
Rozmnožovanie.
Pohlavne zrelí bývajú zvyčajne okolo 14 až 25 mesiacov. V období rozmnožovania samec vypustí spermatofor, ktorý následne samička nasaje do kloaky. Po vnútornom oplodnení samička kladie vajíčka na vodné rastliny. 
Zvláštnosťou je, že dosiahnu sexuálnu zrelosť bez toho, aby prešli metamorfózou. Mnohé druhy sú buď úplne neotenické alebo majú neotenické populácie. 

</doc>
<doc id="598854" title="Igor Roy" url="https://sk.wikipedia.org/wiki?curid=598854">
Igor Roy

Igor Roy (* 17. apríl 1978, Bratislava) je slovenský herec, spevák, textár, scenárista a režisér.
Životopis.
Štúdium klasického tanca na Tanečnom konzervatóriu v Bratislave (bývalá HTŠ) v triede prof. Jozefa Dolinského st., vystriedalo štúdium Hudobno-dramatického odboru na Konzervatóriu v Bratislave (herectvo: Doc. Ivan Letko, spev: Drahomíra Filipovičová). Techniku spevu zdokonaľoval aj súkromnými hodinami u Františka Malatinca, či Emílie Chudovskej.
V roku 1996 sa stal členom spevoherného súboru divadla Nová scéna v Bratislave (od roku 1999 s povinnosťou sóla). Účinkoval v rade muzikálov a operiet. V angažmán v tomto divadle sa zúčastnil mnohých zahraničných zájazdov (Rakúsko, Nemecko, Švajčiarsko).
Venuje sa aj literárnej tvorbe. Píše scenáre k divadelným hrám - prevažne sa jedná o komediálne jednoaktovky, či humorné scénky. Taktiež píše texty, poéziu a prózu v ktorej sa zrkadlia jeho osobné rozpory medzi svetom a srdcom, túžbou a realitou a často v týchto dielach cítiť i bolesť, smútok a osamelosť.
Vykonával aj niekoľko administratívnych funkcií, ako napr. dramaturg v KLUBe 22 (Kultúrne zariadenia - Petržalka). V GEDURmusical production, sa spolupodieľal pri tvorbe muzikálovej komédie "Mníšky", či miléniového koncertu hviezd českej a slovenskej populárnej hudby. Ako asistent dirigenta, hudobného skladateľa a aranžéra Rudolfa Geriho, sa zúčastnil aj na uvedení bratislavskej verzie muzikálu "Dracula". Pôsobil tiež ako referent kultúry na Miestnom úrade m.č. Bratislava - Vajnory, ale aj umelecký riaditeľ agentúry IGINart.
V roku 2010 založil občianske združenie Vajnorské Ochotnícke Divadlo a spolu s Gabrielou Zemanovou, Editou Jaslovskou a Zuzanou Cabánikovou tak obnovili slávnu tradíciu divadelníctva vo Vajnoroch, ktorej začiatky siahajú do medzivojnového obdobia roku 1916. Je generálny riaditeľ VOD.
V roku 2012 bol v kategórii spevák nominovaný v ankete Slávik.
Od septembra 2017, pravidelne hostí významné osobnosti kultúrneho a spoločenského života na Slovensku, vo svojej TalkShow ODRAZ V ZRKADLÁCH. 
Jeho pozvanie prijali: Mária Kráľovičová, Ľubomír Paulovič, Marcella Molnárová, Jozef Golonka, Dagmar Bruckmayerová, Ľubo Virág, Eva Černá, Igor Rymarenko, Gréta Švercelová, Marián Chudovský, Ingrid Fašiangová, Juraj Šebo, Jozef Banáš, Ján Greššo, Eva Pacovská, Katarína Brychtová, Justin P. Topoľský, Jozef Oklamčák, Marcela Laiferová, Adriana Kohútková, Igor Hraško
Referencie.
Prvým voličom v bratislavských Vajnoroch bol divadelník Igor Roy - SME
Vystúpenie Igor Roy (dsszsk.sk)
Igor Roy zaspieval vo Zvolene – Sme online 24 hodín denne
Členom Komisie kultúry a zahraničných stykov sa stal aj Igor Roy
Igor Roy zaspieval na Sliači Maríne Kráľovičovej
Na stretnutí s Golonkom a herečkou Bruckmayerovou bolo plno 

</doc>
<doc id="598950" title="Bezpilotné lietadlo" url="https://sk.wikipedia.org/wiki?curid=598950">
Bezpilotné lietadlo

Bezpilotné lietadlo (iné názvy pozri nižšie) je lietadlo (v širšom zmysle), ktoré je určené na prevádzku (resp. je spôsobilé lietať) bez prítomnosti pilota na palube . Zahŕňa autonómne lietadlo (t.j. predprogramované bezpilotné lietadlo neriadené pilotom), diaľkovo riadené lietadlo (t.j. bezpilotné lietadlo riadené z riadiacej stanice, ktorá nie je na palube lietadla) a model lietadla (t.j. bezpilotné lietadlo používané len na športové, súťažné alebo rekreačné účely) . Bezpilotné lietadlo býva vybavené najmä systémami na zber informácií (napr. kamera) a/alebo zbraňovými systémami a môže sa používať na vojenské alebo civilné účely. 
Niektoré definície bezpilotného lietadla z definície vylučujú modely lietadla s hmotnosťou do 20 kg , iné vylučujú všetky modely lietadla , iné vylučujú lietadlá bez pohonu (t.j. klasické balóny a nemotorové klzáky) a prípadne aj upútané lietadlá , iné definíciu obmedzujú len na letúne a helikoptéry , ďalšie zas len na diaľkovo ovládané bezpilotné lietadlá a ďalšie len na vojenské lietadlá . Niekedy sa výslovne zdôrazňuje, že definícia bezpilotného lietadla nezahŕňa strely s plochou dráhou letu , inde sa naopak uvádza, že definične je prechod k strelám s plochou dráhou letu plynulý .
Bezpilotné lietadlo (UAV) je hlavnou súčasťou bezpilotného leteckého systému (UAS) – pozri nižšie. Občas sa ale bezpilotné lietadlo (UAV) nesprávne stotožňuje s bezpilotným leteckým systémom (UAS) .
Názvy.
UAV.
Anglické názvy bezpilotného lietadla sú: "unmanned aerial vehicle" (UAV), "unmanned air vehicle" (UAV), "uninhabited aerial vehicle" (UAV), "unmanned aircraft" (UA), "pilotless aircraft", "drone".
Slovenské názvy bezpilotného lietadla sú: bezpilotné lietadlo, lietadlo spôsobilé lietať bez pilota, bezpilotný vzdušný prostriedok, bezpilotné lietajúce zariadenie, bezpilotné letecké zariadenie, bezpilotný (lietajúci) prostriedok, bezpilotný letecký prostriedok, dron (drón, dróna), UAV. Podľa názoru z Jazykovej poradne SME by sa výraz bezpilotný mohol nahradiť aj výrazmi bezpilotový alebo bezposádkový.
Názvy diaľkovo ovládaného bezpilotného lietadla sú aj: 
UAS.
Bezpilotný letecký systém je definovaný ako bezpilotné lietadlo plus jeho riadiaca stanica na zemi plus akýkoľvek ďalší prvok nevyhnutný na umožnenie jeho letu (ako napríklad komunikačné spojenie a zariadenie na vypustenie a návrat). Občas sa ale bezpilotný letecký systém nepresne stotožňuje s bezpilotným lietadlom.
Anglické názvy bezpilotného leteckého systému sú: "unmanned aerial system" (UAS), "unmanned aircraft system" (UAS) , "unmanned aircraft vehicle system" (UAVS).
Slovenské názvy bezpilotného leteckého systému sú: bezpilotný letecký systém , letecký bezpilotný systém, bezpilotný lietajúci systém, bezpilotný systém, systém leteckého dopravného prostriedku bez posádky, UAS.
Diaľkovo ovládaný bezpilotný letecký systém sa po anglicky volá aj "remotely-piloted aircraft system" (RPAS). Slovenské ekvivalenty tohto názvu sú: diaľkovo ovládaný letecký systém, diaľkovo riadený letecký systém, systém diaľkovo pilotovaných lietadiel, diaľkovo pilotovaný letecký systém.
Charakteristika.
Prvé bezpilotné lietadlá slúžili na vojenské účely. Jedným z prvých použití bolo použitie teplovzdušných balónov bez ľudskej posádky vybavených náložami vo vojne Rakúsko-Uhorska proti Benátskej republike v roku 1849. Koncom 90. rokov 20. storočia sa objavuje prvé použitie bezpilotných lietadiel v civilnom sektore pre poľnohospodárske, lesnícke a prieskumné účely.
V súčasnosti sa bezpilotné lietadlá (okrem modelov lietadiel) stále najviac používajú v armáde na prieskumné, monitorovacie a útočné účely. V civilnej oblasti sa používajú napr. na monitorovanie požiarov, policajné sledovanie, sledovanie hranice štátu, pátranie po osobách alebo na prieskum terénu, pri fotografovaní, laserovom 3D-skenovaní zo vzduchu.
Jedna zo základných klasifikácií je podľa Eisenbeissa 2009, je založená primárne na hmotnosti lietadla :

</doc>
<doc id="599189" title="Kolymský kraj" url="https://sk.wikipedia.org/wiki?curid=599189">
Kolymský kraj

Kolymský kraj (), alebo Kolyma () je historická oblasť na severovýchode Ruskej federácie, na Ruskom ďalekom východe. Na severe susedí s Východosibírskym morom a Severným ľadovým oceánom, na juhu s Ochotským morom. Meno je odvodené od rieky Kolymy. V súčasnom administratívnom rozdelení odpovedá zhruba Čukotskému autonómnemu okruhu a Magadanskej oblasti.
Časť oblasti leží za severným polárnym kruhom a sú tu veľmi studené zimy dlhé až šesť mesiacov. Väčšinu oblasti pokrýva permafrost a tundra.
Sú tu bohaté zásoby surovín, zlato, striebro, cín, volfrám, ortuť, meď, antimón, uhlie, ropa a rašelina.
Najväčšie mesto je Magadan s približne stotisíc obyvateľmi. Kolyma sa stala známou predovšetkým vďaka desiatkam táborov nútených prác, ktoré tu boli vybudované za Stalinovej vlády, a kde zomreli stovky tisíc ľudí (viď článok Kolymské gulagy). Tieto zachytil v rozsiahlom prozaickom diele Varlam Tichonovič Šalamov.

</doc>
<doc id="599221" title="Národný onkologický ústav" url="https://sk.wikipedia.org/wiki?curid=599221">
Národný onkologický ústav

Národný onkologický ústav je špecializovaná nemocnica v Bratislave. Podieľa sa na vedecko-výskumnej činnosti, výchove vedeckých pracovníkov, klinickom skúšaní a spolupráci v tejto oblasti s ďalšími zdravotníckymi, akademickými a vedeckými inštitúciami na Slovensku a v zahraničí. Súčasným (rok 2017) generálnym riaditeľom nemocnice je MUDr. Jozef Valocký. Ústav sídli na Klenovej ulici.
Vznik ústavu podmienila vedecká a osvetová činnosť v oblasti onkológie. Samostatná inštitúcia vznikla 1. januára 1966 pod názvom Onkologický ústav pre Slovensko, ktorý sa neskôr pozmenil na Ústav klinickej onkológie v Bratislave. 30. mája 1990 sa jeho názov zmenil do súčasnej podoby.

</doc>
<doc id="599318" title="Onkologický ústav sv. Alžbety" url="https://sk.wikipedia.org/wiki?curid=599318">
Onkologický ústav sv. Alžbety

Onkologický ústav sv. Alžbety je neštátne zdravotnícke zariadenie. Venuje sa realizácii klinických skúšaní nových liečiv u onkologicky chorých pacientov, s cieľom overiť bezpečnosť a účinnosť novej liečby. Zúčastňuje sa biomedicínskych výskumov, slúžiacich na získavanie a overovanie nových medicínskych poznatkov, participuje na grantových projektoch Agentúry Ministerstva školstva, vedy, výskumu a športu SR pre štrukturálne fondy EÚ. Venuje sa aj riešeniu grantových projektov Agentúry pre podporu výskumu a vývoja, ako aj inovatívnej liečbe kmeňovými bunkami.
Vznikol 1. októbra 1994 so sídlom v Bratislave na Heydukovej ulici.

</doc>
<doc id="599387" title="Mikaela Shiffrinová" url="https://sk.wikipedia.org/wiki?curid=599387">
Mikaela Shiffrinová

Mikaela Pauline Shiffrinová (* 13. marec 1995, Vail, Colorado, USA) je americká lyžiarka Svetového pohára, ktorá sa špecializuje najmä na točivé disciplíny ako slalom a obrovský slalom. Stala sa celkovou víťazkou Svetového pohára, olympijskou víťazkou a svetovou šampiónkou v slalome a štvornásobnou víťazkou Svetového pohára v disciplíne slalom. Shiffrinová je najmladšou slalomovou šampiónkou v Olympijskej lyžiarskej histórii, v 18 rokoch a 345 dní.
Majstrovstvá sveta - výsledky.
Shiffrinová pretekala na jej prvých Majstrovstvách sveta v 2013 v Schladmingu v Rakúsku, a skončila šiesta v obrovskom slalome v Planai. Dva dni neskôr v slalome, vyhrala majstrovský titul v 17 rokoch. 
Olympijské výsledky.
Vďaka víťazstvu v slalome na Zimných olympijských hrách 2014 v Soči v Rusku, Shiffrinová viedla po prvom kole a takmer spadla v druhom, ale nakoniec dosiahla víťazstvo v lyžiarskom stredisku Roza Chutor. Tri týždne pred jej devätnástimi narodeninami sa stala najmladšou šampiónkou v slalome v Olympijskej histórii. Tri dni skôr, skončila piata v obrovskom slalome.

</doc>
<doc id="599418" title="Dopravné krídlo generála Milana Rastislava Štefánika Kuchyňa" url="https://sk.wikipedia.org/wiki?curid=599418">
Dopravné krídlo generála Milana Rastislava Štefánika Kuchyňa

Dopravné krídlo generála Milana Rastislava Štefánika Vzdušných síl Ozbrojených síl Slovenskej republiky je letecké krídlo sídliace na leteckej základni Malacky. Veliteľom krídla je od roku 2010 plukovník Ing. Peter Prokop.
Dejiny.
Prezidentka Zuzana Čaputová 25. mája 2021 krídlu zapožičala bojovú zástavu. Zapožičaná bola za „dosiahnutie výborných výsledkov vo výcviku v zabezpečovaní taktickej leteckej prepravy osôb, materiálu a výzbroje, za nepretržitú výpomoc v plnení úloh leteckej pozemnej pátracej služby, za plnenie úloh pozemnej a záchrannej služby a za výborné zabezpečenie a splnenie úloh domáceho krízového manažmentu a medzinárodného krízového manažmentu.“
Predchádzajúce jednotky.
Súčasnému Dopravnému krídlu predchádzali nasledujúce jednotky:
Poslanie a úlohy krídla.
Podľa oficiálnej webovej stránky krídla je: „Poslaním dopravného krídla je zabezpečenie taktickej leteckej prepravy osôb, materiálu a výzbroje, výpomoc v plnení úloh leteckej pozemnej pátracej služby a plnenie úloh pozemnej pátracej záchrannej služby.“
Úlohami krídla sú:
v roku 2020 krídlo v svojich radoch privítalo pilotku por. Katarínu Gombíkovú.
Letecká technika.
Dopravné krídlo generála Milana Rastislava Štefánika disponuje touto leteckou technikou:
C-27J Spartan bol prvý krát reálne použitý 14. marca 2018, keď prepravil materiál pre XXXV. rotáciu mierovej misie OSN UNFICYP na trase SliačLarnaka.

</doc>
<doc id="599437" title="Medzislovančina" url="https://sk.wikipedia.org/wiki?curid=599437">
Medzislovančina

Medzislovančina (staršie názvy: "Novoslovienský" alebo "Slovianski") je umelo vytvorený jazyk, ktorý založila istá skupina jazykovedcov z rôznych krajín. Tento jazyk má za úlohu dorozumieť sa medzi ostatnými slovanskými národmi (veľakrát sa totiž stáva, že Slovák nerozumie Poliakovi, či Chorvát Rusovi – preto vznikol práve tento jazyk). Medzislovančina je syntézou pôvodnej staroslovienčiny a súčasných slovanských jazykov: jej gramatická štruktúra je založená na staroslovienskom základe, ale slovná zásoba vychádza zo všetkých existujúcich slovanských jazykov. 
Medzislovančina je tiež hlavným jazykom filmu „Pomaľované vtáča“ českého režiséra Václava Marhoula z roku 2019.
Medzislovanský jazyk má dlhú históriu. Vznikol v 17. storočí, keď chorvátsky kňaz Juraj Križanić napísal jeho prvú gramatiku, a rozšíril sa najmä v 19. storočí pod vplyvom panslavizmu. Aktuálna verzia medzislovančiny bola založená v roku 2017 po zlúčení dvoch najväčších projektov 21. storočia – slovianskeho (2006) a novoslovienčiny (2009). Jej hlavnými autormi sú český informatik Vojtěch Merunka (pôvodný autor novoslovienčiny) a holandský jazykovedec Jan van Steenbergen (pôvodný autor slovianskeho), ale oficiálna webová stránka uvádza širší zoznam zainteresovaných. Užívateľská komunita medzislovančiny sa stretáva predovšetkým v skupine na Facebook-u, ktorá začiatkom mája 2021 mala viac ako 13 tis. členov.
Odhaduje sa, že v roku 2012 jazyk používalo niekoľko stoviek ľudí. 
Abeceda.
Medzislovančina používa tak latinku ako aj cyriliku:
Ďalšie, voliteľné písmená s etymologickou funkciou (len v latinke): å, ć, ď, đ, ę, ľ, ń, ȯ, ŕ, ś, ť, ų, ź.
Príklad.
Otčenáš:

</doc>
<doc id="599438" title="Fidget spinner" url="https://sk.wikipedia.org/wiki?curid=599438">
Fidget spinner

Fidget spinner je typ antistresovej hračky. V jej strede je ložisko, vďaka ktorému sa otáča zvyšok hračky, ktorý môže byť z mosadze, nerezovej ocele, titánu, medi či plastu. Bol predávaný ako hračka, ktorá má pomáhať ľuďom s rôznymi problémami ako hyperaktivitou, ADHD, autizmom, úzkosťou či „vrtením“ (angl. „fidgeting“). Antistresovosť tejto hračky je ale sporná, časť odborníkov ju obhajuje, časť spochybňuje.
Hoci táto hračka bola vynájdená už v 90. rokoch 20. storočia, začala byť veľmi populárna až v roku 2017.
História.
Chemická inžinierka Catherine Hettingerová je označovaná za vynálezkyňu fidget spinneru. Sama však uznala, že jej pôvodný nápad nemá so súčasnou hračkou veľa spoločného. V roku 1993 podala spoločnosť Hettinger patentovú prihlášku pre „spinningovú hračku“. Hlavným cieľom fidget spinnera je zábava. Niektoré kúsky sú vyrábané hlavne s dôrazom na vzhľad, iné hlavne pre „fidgeting“.
Druhy.
Existuje mnoho druhov fidget spinneru, ako napríklad svietiace, s luminiscenčnými diódami (LED) alebo kovovo lesklé. 

</doc>
<doc id="599474" title="Zuzana Žirková" url="https://sk.wikipedia.org/wiki?curid=599474">
Zuzana Žirková

Zuzana Žirková (* 6. jún 1980, Bojnice) je slovenská basketbalová trénerka a bývalá profesionálna basketbalistka. Žirková je mnohonásobná reprezentantka Slovenska, medailistka z Majstrovstiev Európy v basketbale, trojnásobná víťazka Euroligy a účastníčka Letných olympijských hier 2000 v Sydney. Od augusta 2020 pôsobí ako asistentka trénera v tíme BKM Lučenec.
Počas svojej kariéry hrala v niekoľkých euroligových tímoch vrátane SCP Ružomberok, GYSEV Ringa Šopron, Gambrinus SIKA Brno, UMMC Jekaterinburg a Good Angels Košice. V roku 2003 pôsobila vo WNBA za Washington Mystics.
Životopis.
Hráčska kariéra.
V roku 2017 sa Žirková zúčastnila Majstrovstiev Európy v basketbale žien, na ktorých skončilo Slovensko na 8. mieste. Žirková bola najlepšou Slovenkou na turnaji, keď získala 57 bodov v piatich zápasoch (priemer 11,4 bodu na zápas). V osemfinálovom zápase proti Ukrajine zaznamenala 31 bodov, keď premenila sedem trojkových pokusov. Po šampionáte definitívne ukončila svoju reprezentačnú kariéru (potom, čo svoj reprezentačný koniec avizovala už dvakrát, v roku 2011 a v roku 2015). Žirková svoju hráčsku kariéru ukončila v apríli 2018 po zisku 15. ligového titulu tímu Good Angels Košice.
Trénerská kariéra.
V sezónach 2018/19 a 2019/20 pôsobila Žirková ako hlavná trénerka tímu Young Angels Košice. S tímom skončila v roku 2019 na štvrtom a v roku 2020 po predčasnom ukončení sezóny pre pandémiu koronavírusu na treťom mieste. Následne sa začala venovať mužskému basketbalu, od augusta 2020 začala pôsobiť ako asistentka trénera v tíme BKM Lučenec.

</doc>
<doc id="599486" title="Dassault Étendard IV" url="https://sk.wikipedia.org/wiki?curid=599486">
Dassault Étendard IV

Dassault Étendard IV bolo francúzske jednomotorové stíhacie lietadlo, vyvinuté spoločnosťou Dassault Aviation. Bolo primárne určené na útoky proti pozemným cieľom, ale jeho vedľajšou úlohou bolo aj vybojovanie vzdušnej prevahy.
Počas 60. a 70. rokov 20. storočia slúžil na palube francúzskych lietadlových lodí Clemenceau a Foch. V 80. rokoch začalo jeho nahradzovanie stíhačkou Super Étendard, ale v službe vydržal až do roku 1991.
Vznik a vývoj.
V decembri 1953 prejavil generálny štáb francúzskeho letectva záujem o nové stíhacie lietadlo. Primárne malo byť určené na útoky proti pozemným cieľom, ale popri tom malo byť schopné i vybojovať vzdušnú prevahu. Pri koncepte nového stroja sa z bezpečnostných dôvodov uvažovalo o použití dvoch motorov. Lietadlo s podobnými parametrami hľadalo v tej dobe aj francúzske námorníctvo. Francúzsko preto objednalo dva prototypy s dvojicou pohonných jednotiek Gabizo. Jedným z nich bol Dassault Etendard II, zatiaľ čo druhý, s označením Br 1100, dodala firma Breguet.
Súbežne s tým sa obe spoločnosti zúčastnili aj súťaže NATO o nové jednomotorové lietadlo. Ich návrhy dostali pomenovanie Etendard VI a Br 1001 Taon. Do súťaže NATO sa okrem francúzskych spoločností zapojila aj firma Fiat s lietadlom G.91. Talianskej spoločnosti sa nakoniec podarilo uspieť, preto Dassault zastavil ďalší vývoj Etendard VI.
Dňa 23. júla 1956 vzlietol z letiska Melun-Villaroche prvý prototyp Etendard II, pilotovaný Paulom Boudierom. Skúšky tohto dvojmotorového stroja začali úspešne, čoskoro sa však ukázalo, že lietadlo nemá požadovaný výkon. Etendard II mal dĺžku , rozpätie krídel a hmotnosť prázdneho lietadla bola . Motory Gabizo (každý s ťahom 9,2 kN) boli pre takýto typ lietadla nedostačujúce. A tak ešte skôr, ako prišli vývojári s výkonnejšími Hispano-Suiza R 80.0 a Snecma R 105, bol program Etendard II ukončený.
Popri tom však spoločnosť Dassault rozbehla súkromnú iniciatívu, v rámci ktorej spustila vývoj jednomotorového stroja Etendard IV s pohonom Snecma Atar 101 E. Tento program vtedy niesol označenie Mystère XXIV a prvý prototyp vzlietol 24. júla 1956. Koncom roka 1957 sa lietadlo zúčastnilo aj súťaže NATO, ale z výberového konania bolo vylúčené, lebo NATO trvalo na použití pohonnej jednotky Orpheus. K objednávke nedošlo ani zo strany francúzskeho letectva, ktoré uprednostnilo stíhačky Mirage III.
Keďže koncept dvojmotorového lietadla bol pozastavený, francúzske námorné sily sa museli rozhodnúť, ako ďalej. Vrátili sa teda k návrhu Dassaulta, vyvinúť palubnú stíhačku na báze Mystère XXIV (Etendard IV). Námorný variant Étendard IVM vzlietol prvýkrát 21. mája 1958, pričom za riadiacou pákou sedel skúšobný pilot Jean-Marie Saget. S motorom Snecma Atar 8 dosahoval stroj vynikajúce výsledky a tak po ukončení skúšok objednalo námorníctvo 90 lietadiel. Treba však dodať, že 21 z nich bolo v prieskumnej verzii Étendard IVP. Dodávky lietadiel začali 9. decembra 1961 a vo francúzskom námorníctve slúžili stroje Étendard IVM až do roku 1991. Prieskumná verzia Étendard IVP zostala v službe o niekoľko rokov dlhšie. Dňa 27. júna 2000 vzlietlo toto lietadlo naposledy z paluby lode Foch a o mesiac neskôr bola letka prieskumných Étendard IV oficiálne vyradená.
Konštrukcia.
Krídla s rozpätím zvierali uhol 45°. Pri navalizovanej verzii mali krídla sklopné konce pre lepšiu manipuláciu na lietadlovej lodi.
Pohon Étendardu IV zabezpečoval jeden prúdový motor SNECMA Atar 8B s ťahom 43,16 kN. Lietadlo dosahovalo maximálnu rýchlosť /h a malo dostup . Interné palivové nádrže sa nachádzali v trupe a krídlach stroja, pričom ich celkový objem predstavoval 3300 litrov. Pod pár vnútorných podkrídelných závesníkov bolo možné pripevniť ešte dve palivové nádrže s objemom 625 litrov. Maximálny dolet lietadla tak dosahoval .
Základnú výzbroj tvorili dva kanóny DEFA kalibru , ktoré boli umiestnené pod prívodmi vzduchu. Na vonkajších podkrídelných závesníkoch, mohli byť nesené dve rakety vzduch-vzduch AIM-9B Sidewinder. Proti pozemným cieľom mohol Étendard IV použiť bomby s hmotnosťou alebo neriadené rakety kalibru .
Prieskumné stroje Étendard IVP sa od bojovej verzie líšili tým, že nemali zabudovaný kanón. Namiesto toho boli vybavené tromi fotoaparátmi od francúzskej spoločnosti OMERA. V upravenom nose lietadla bol jeden fotoaparát nasmerovaný dopredu a zvyšné dva do strán. Ďalšie dva fotoaparáty sa nachádzali v odnímateľnom kontajneri, ktorý mohol byť pripevnený na spodnej strane trupu.
Operačné nasadenie.
Do ostrej bojovej akcie sa dostal len prieskumný variant Étendard IVP:
Varianty.
Étendard IVM: bojová verzia (vyrobených 69 kusov).
Étendard IVP: prieskumná verzia (vyrobených 21 kusov).
Étendard IVPM: prieskumný variant, ktorý vznikol konverziou štyroch pôvodne bojových Étendard IVM.
Používatelia.
 Francúzsko

</doc>
<doc id="599572" title="Kúpili sme ZOO" url="https://sk.wikipedia.org/wiki?curid=599572">
Kúpili sme ZOO

Kúpili sme ZOO je americká filmová komédia z roku 2011. Režisérom je Cameron Crowe, hlavné úlohy vo filme stvárnili Matt Damon, Scarlett Johanssonová, Thomas Haden Church, Colin Ford a Maggie Elizabeth Jones. Námet vychádza zo skutočného príbehu Zoologického parku Dartmoor () v Anglicku.
Dej.
Hlavným hrdinom príbehu je rodina Benjamina Meea (Matt Damon), ktorá po strate manželky a matky detí Katherine (Stéphanie Szostak) zažíva krízu. 14 ročný syn Dylan (Colin Ford) bol vyhodený zo školy, a tak sa otec rodiny rozhodne pre radikálny krok. Verí, že zmena bydliska pomôže rodine napredovať, preto dá v práci výpoveď a začne hľadať nový dom. V náročnej úlohe mu výdatne pomáha 7 ročná dcéra Rosie, s ktorou navštívia niekoľko sídiel. Po čase narazia na veľký dom, ktorý zodpovedá ich predstave, no ako sa vzápätí ukáže, má v zálohe tajomstvo. Je súčasťou zooparku, ktorý bol pred časom zatvorený, no stále sa v ňom nachádza zver a jej ošetrovatelia. Zaskočený Benjamin, vidiac radosť dcéry Rosie súhlasí s kúpou pozemku a púšťa sa do spoznávania svojich zamestnancov i zvierat.
Syn Dylan zmenou bydliska a odlukou od priateľov nie je nadšený, čo dáva pocítiť celému svojmu okoliu. Časom sa jeho oporou stáva 13 ročná Lily, ktorá pomáha správkyni ZOO Kelly Fosterovej (Scarlett Johanssonová). Celý kolektív začne s prácami, ktoré umožnia otvorenie ZOO pre verejnosť. To sa spoločným úsilím napriek mnohým problémom napokon podarí a celý areál je sprístupnený. Práca zblíži Benjamina so synom, no spoločné city sa rozhoria medzi Benjaminom a Kelly. Veľkou zmenou prechádza Dylan, ktorý sa zbližuje s Lily a stáva sa skutočným členom tímu. 

</doc>
<doc id="599577" title="Lukáš Hroššo" url="https://sk.wikipedia.org/wiki?curid=599577">
Lukáš Hroššo

Lukáš Hroššo (* 19. apríl 1987, Nitra) je slovenský futbalový brankár a bývalý mládežnícky reprezentant, v súčasnosti pôsobiaci v slovenskom klube KS Cracovia krakov.
Kariéra.
Lukáš Hroššo začal kariéru v rodnej Nitre. V sezóne 2006/07 debutoval v Corgoň lige za FC Nitru v zápase proti FK Dukla Banská Bystrica v 32. kole a pri svojom debute vychytal Nitre víťazstvo 2:1. Od sezóny 2008/09 pôsobil v seniorskom tíme FC Nitra. V sezóne 2010/11 si zachytal za Nitru aj v predkole Európskej ligy UEFA proti FC ETO Győr pri remíze 2:2, v odvete Győri Lukáš Hroššo predviedol dobrý výkon ale nestačilo to, Nitra prehrala 1:3 a vypadla hneď v 1. predkole. V sezóne 2011/12 chvíľu hosťoval v ŠK Slovan Bratislava odkiaľ sa znova vrátil pod Zobor teda do FC Nitra. V úvode kola Corgoň ligy v sezóne 2012/13 sa na pôde AS Trenčín nešťastne zrazil s vtedy štvorgólovým strelcom zápasu Davidom Depetrisom a utrpel zlomeninu píšťaly a ihlice, teda oboch kostí v nadčlenkovej oblasti. Celú sezónu 2012/13 musel kvôli zraneniu v ľavej nohe vynechať.
Po sezóne 2012/13 prestúpil do českého tímu FC Slovan Liberec, ktorý v minulej sezóne skončil na treťom mieste.

</doc>
<doc id="599625" title="Kanina (rieka)" url="https://sk.wikipedia.org/wiki?curid=599625">
Kanina (rieka)

Kanina () je rieka v okrese Gărmen v Blagoevgradskej oblasti v juhozápadnom Bulharsku.
Iné názvy.
Rieka je známa aj pod miestnym názvom Kărvava reka (, doslova "Krvavá rieka"). Podľa lokálnej legendy názov pochádza z čias osmanskej nadvlády keď v blízkosti rieky žil miestny kňaz, ktorý mal pohľadnú dcéru. Osmanskí Turci sa rozhodli dcéru otcovi odobrať a poturčiť ju. Dievča odmietlo, načo bolo aj s otcom zabité a ich krv, ktorá následne zafarbila vodu v riečisku, dala údajne rieke Kanina jej lokálne meno.
Priebeh toku.
Od svojho prameňa pod vrcholom vrchu Sveti Petăr () rieka najskôr smeruje na západ, približne po štyroch kilometroch sa stáča najskôr na juhozápad a následne pri úpätí vrchu Lisec () smerom na juh. V tejto časti toku sa do Kaniny vlieva jej najväčší prítok, rieka Bišterica. () Preteká územím dediny Kovačevica a neskôr pri ktorej vytvára na svojom toku niekoľko vodopádov, kaskád a vírov. Pri dedine Marčevo opúšťa pohorie Rodopy a vteká do Gocedelčevskej kotliny, kde sa potom čo minie dedinu Ogňanovo vlieva juhozápadne od dediny Gărmen do rieky Mesta, ktorej je ľavým prítokom.
Opis.
Kanina je malá západorodopská horská rieka. Pramení vysoko v horách západorodopskom diele Dăbraš () pod vrcholom vrchu Sveti Petăr () v nadmorskej výške okolo .
V hornej časti toku tečie najskôr pomerne širokou, husto zalesnenou a len mierne naklonenou dolinou. V tejto časti sú sklanaté časti svahov pohoria naokolo tvorené prevážne ryolitom a granitom. Pri dedine Kovačevica rieka na svojom toku vytvára vodopády, kaskády a víry z ktorých najznámejší a najväčší je tzv. "Sinijat vir" (, doslova "Modrý vír"). Neskôr pokračuje strmou úzkou dolinou lemovanou vysokými skalnatými svahmi. V tejto často už sú skaly tvorené prevážne granitom. Skalnaté steny svahov lemujúcich v tejto časti roklinu dosahujú od dna rokliny po vrchné časti výšku až tristo metrov. V poslednej časti, potom čo opustí pohorie Rodopy, tečie rovinatou kotlinou. 
Rieka je dlhá a odvodňuje územie s rozlohou , ktoré je tvorené západnými svahmi rodopského dielu Dărbaš. Priemerná nadmorská výška oblasti povodia rieky je približne. Najvodnatejšia je rieka v zime a na jar, pričom najvyšší stav vody dosahuje v priehu januára a apríla. Najmenej vody v rieke tečie v priebehu jesene v septembri a v októbri. Priemerný ročný prietok meraný pri dedine Ogňanovo je približne 3,05 m³/s.
Kanina je po rieke Bistrica () druhou najdlhšou riekou rodopského dielu Dăbraš. Hlavné prítoky Kaniny sú rieka Bišterica () (najväčší prítok) a rieka Mračnica (). Časť vody sa na hornom toku z rieky umelým derivačným kanálom "Bišterica"odkláňa a využíva sa na napájanie kaskády vodných nádrží „Dospat-Văča“. V doline rieky Kanina sa nachádzajú náleziská lignitu. Oblasť povodia je približne zo 70% zalesnené, pričom lesy sú tvorené z veľkej časti smrekmi a borovicami.
Rieka preteká cez územie dvoch obývaných miest, dedín Kovačevica a Gorno Drjanovo. Okrem toho tečie po okrajoch územia dedín Skrebatno, Lešten, Ogňanovo, Marčevo a Gărmen.

</doc>
<doc id="599663" title="Stobski piramidi" url="https://sk.wikipedia.org/wiki?curid=599663">
Stobski piramidi

Stobski piramidi (, doslova "Stobské pyramídy") sú prírodná pamiatka nachádzajúca sa v Kiustendilskej oblasti v juhozápadnom Bulharsku.
Lokalizácia.
Nachádzajú sa v juhozápadnej časti pohoria Rila vo svahoch hrebeňa "Klisurski rid" (), ktorý sa nachádza medzi dolinami "Grăčkovec" () a "Bukovec" () na ľavom brehu rieky Rilska reka v katastri dediny Stob v okrese Kočerinovo v oblasti Kiustendil.
Charakteristika.
Jedná sa o skalné útvary, kužeľovitého tvaru pripomínajúce pyramídy. Veľká časť z pyramíd je na vrchu zakončená veľkým kusom kameňa, tzv. čiapkou, čo útvarom následne dáva tvar podobný tzv. skalným hríbom. Farba pyramíd je obvykle tmavo žltá až červenkastá alebo hnedastá. Vytvorili sa v časti hrebeňa, ktorý je tvorený približne 40 metrov vysokou vrstvou nánosov z obdobia kvartéru. Pyramídy sú tak tvorené z hrubozrnných častíc farebných pieskovcov pospájaných sedimentom. Vznikli procesom erózie. Z dôvodu rôznorodého zloženia ako aj relatívne slabého spojenia jednotlivých základných materiálov sú pyramídy zachovalé v rôznych stupňoch vývoja. 
Pyramíd je niekoľko oddelených skupín, pričom každá zo skupín má svoj špecifický názov. Tie jednotlivým skupinám dali miestni obyvatelia, podľa toho čo im útvary pripomínali. Pomenovania jednotlivých skupín sú napríklad "Kulite" (, doslova "Veže"), "Argačo" (), "Zăberite" (, doslova "Ostré skalné výbežky"), "Čukite" (, doslova "Kladivá"), "Samodivskite komini" (, doslova "Vílie komíny"), "Kuklite" (, doslova "Bábiky"), "Braťata" (, doslova "Bratia"), alebo "Svatovete" (, doslova "Svatovia"), pričom skupina "Svatovete" je najznámejšia.
Stobski piramidi sú často vyhľadávaným turistickým objektom.
Ochrana a predmet ochrany.
Kategória: prírodná pamiatka
Rozloha: 7,4 ha 
Za prírodnú pamiatku boli Stobski piramidi vyhlásené rozkazom Výboru pre lesy a lesný priemysel pri Rade ministrov ()&lt;ref name="http://eea.government.bg"&gt;http://eea.government.bg&lt;/ref&gt; č. 378 zo dňa 5. 2. 1964. Rozkaz bol uverejnený v Štátnom vestníku č. 12 z roku 1966. Prírodná pamiatka bola vyhlásená na celkovej ploche približne 7,4 hektára. Dôvodom vyhlásenia prírodnej pamiatky "Stobski piramidi" je ochrana unikátnych skalných útvarov. Na území lokality je zakázané akékoľvek narušovanie skál, kopanie v zemi, zber kameňov, ale aj zber miestnej fauny, vstup priamo do lokalít skupín skalných útvarov a jaskýň ako aj výsadba akejkoľvek flóry. Lokalita je pod správou Regionálnej inšpekcie životného prostredia a vôd – Blagoevgrad (RIOSV – Blagoevgrad) ().

</doc>
<doc id="599819" title="Milan Zimnýkoval" url="https://sk.wikipedia.org/wiki?curid=599819">
Milan Zimnýkoval

Milan „Junior“ Zimnýkoval (* 31. január 1978, Snina), je slovenský televízny a rozhlasový moderátor.
Zo života.
Je synom vojaka a učiteľky na základnej škole. Desať rokov tancoval vo folklórnom súbore Zemplín v Michalovciach. V júni 2012 sa oženil s televíznou produkčnou Antóniou Gondovou, ktorá po svadbe prijala priezvisko Zimnýkoval. Spolu žijú v Bratislave a vychovávajú dcéru Alexandru.
Štúdium.
Po maturite na Gymnáziu Pavla Horova v Michalovciach začal študovať na Filozofockej fakulte Prešovskej univerzity, odbor dejepis-angličtina.
Kariéra.
Milan „Junior“ Zimnýkoval sa do povedomia ľudí dostal predovšetkým ako rozhlasový moderátor. V rádiách pracuje od roku 1997, keď začínal v internátnom rozhlasovom štúdiu PaF (19972003), pokračoval v prešovskom rádiu Flash (19982004) a od roku 2004 pôsobí ako moderátor Fun rádia. Práve v jednej z najpočúvanejších rozhlasových staníc si Junior prešiel viacerými reláciami, najväčšiu priazeň poslucháčov si však získal ako súčasť moderátorského tímu Junior a Marcel. Dvojica si svojím vtipom, zmyslom pre improvizáciu a pohotovosťou zabezpečila priazeň fanúšikov aj za hranicami Slovenska.
V roku 2009 Milan Zimnýkoval a Marcel Forgáč začali moderovať popoludňajšiu šou v rádiu, od roku 2013 sa poslucháčom prihovárajú každé ráno od šiestej do desiatej v rannom vysielaní. V roku 2013 nahradili Olivera Andrásyho a Elenu Vacvalovú v televíznom programe Nikto nie je dokonalý, spolu odmoderovali tiež ostatné dva ročníky úspešnej talentovej šou Česko Slovensko má talent, vysielanej súčasne televíznou stanicou Prima Live a TV JOJ.
Televízna kariéra.
Televízny debut Milana Zimnýkovala v úlohe moderátora patril zábavno-spoločenskému magazínu No Problem, vysielanému vo verejnoprávnej televízii a v roku 2001 ocenenému cenou Prix Danube. Ako moderátor sa podieľal na úspechu viacerých divácky obľúbených formátoch, spolu s Lindou Wagnerovou moderovali Teleráno vysielané TV Markíza, po boku herečky a moderátorky Kristíny Farkašovej zas zažiaril v programe Legendy Popu, ktorú Slovenská televízia vysielala v období rokov 20112013.
V priebehu rokov niekoľkokrát moderoval MISS UNIVERSE SR, odovzdávanie cien Športovec roka. Účinkoval tiež v relácii Čo ja viem a Pomaly ďalej zájdeš. Už niekoľko rokov je moderátorskou hviezdou televízie JOJ. Okrem spomínanej talentovej šou a zábavnej šou Nikto nie je dokonalý sa dobrej sledovanosti teší aj rodinná kuchárska relácia Moja mama varí lepšie ako tvoja (odvysielaných už bolo viac ako 500 epizód). Začiatkom júna 2017 začal nakrúcať svoj druhý vlastný súťažno-zábavný program "Heslo" (TV JOJ) a výpravnú zoznamovacou šou TAKE ME OUT (TV JOJ a TV Prima), kde tentokrát vytvoril moderátorský tandem s Jakubom Prachařom. Za svoju prácu je pravidelne nominovaný na cenu OTO v kategórii Moderátor/ka TV programov a Telkáč roka.
Zaujímavosťou je, že sa aktuálne objavuje až v štyroch formátoch spoločnosti Freemantle (Česko Slovensko má talent, Take Me Out, Moja Mama Varí Lepšie ako tvoja a Heslo).

</doc>
<doc id="599866" title="Annabelle Wallisová" url="https://sk.wikipedia.org/wiki?curid=599866">
Annabelle Wallisová

Annabelle Frances Wallis (* 5. september 1984, Oxford, Spojené kráľovstvo) je britská herečka známa zo seriálu "Tudorovci: Sex, moc a intrigy". Jej strýkom bol známy herec Richard Harris.
Životopis a kariéra.
Narodila sa v Anglicku ale vyrastala v Portugalsku. Hovorí plynule portugalsky, francúzsky, španielsky a arménsky. Jej strýkom je známy herec Richard Harris.
V Portugalsku Annabelle natočila zopár krátkych filmov, no neskôr odcestovala do Londýna, aby sa mohla venovať filmu. V Londýne pôsobila v niekoľkých reklamách a začala študovať na dramatickej škole.
V roku 2007 sa objavila v niekoľkých menej úspešných filmoch, ako napríklad v nemeckom horore "Oceľová pasca" či v anglickej dráme "Diana - Posledné dni princeznej". Menšiu rolu mala aj v americkom filme "Pavučina lží", po boku hercov Leonarda DiCapria a Russela Crowea.
Jej zatiaľ najväčšia rola, ktorá ju preslávila bola v seriály "Tudorovci: Sex, moc a intrigy". Jej postava bola náhrada za herečku Anitu Briem.
Dostala menšiu úlohu vo filme "X-Men: Prvá trieda" či v romantickej dráme "W.E" ktorú režírovala speváčka Madonna. V roku 2014 získala jednu z hlavných postáv v horore "Annabelle", ktorý poukazuje na udalosť z filmu "V zajatí démonov".
V roku 2017 sa pripojila k natáčaniu filmu "Múmia" spoločne s Tomom Cruisom, kde stvárnila archeologičku, ktorá pracuje pre loveckú organizáciu známu ako Prodigium. V rovnakom roku tiež stvárnila postavu Maggie v dobrodružnom filme "Kráľ Artuš: Legenda o meči".

</doc>
<doc id="600033" title="Jada Pinkettová-Smithová" url="https://sk.wikipedia.org/wiki?curid=600033">
Jada Pinkettová-Smithová

Jada Pinkettová-Smithová (* 18. september 1971, Baltimore, Maryland, USA) je americká herečka, tanečnica, speváčka a skladateľka známa z filmov ako "Hrozba spoločnosti" (1993), "Zamilovaný profesor" (1996), "Vreskot 2" (1997), "Poprava" (1998), "Matrix Revolutions" (2001), "Matrix Reloaded" (2003), "Collateral" (2004), "Sila priateľstva" (2007), "Magic Mike XXL" ( 2015), "Matky rebelky" (2016). Od roku 2014 sa sporadicky objavuje v seriáli "Gotham". 
Od roku 1997 je vydatá za herca Willa Smitha, s ktorým má dve deti.
Životopis.
Narodila sa v Baltimore v štáte Maryland, ako Jada Koren Pinkett, svoje meno Jada, dostala po herečke Jade Rowland. Je afroamerického a západoindického pôvodu.
Od malička sa Jada zaujímala o herectvo a tancovanie. Neskôr študovala choreografiu a herectvo na škole v Baltimore, neskôr aj v Severnej Karolíne. Jada sa presťahovala do Los Angeles, kde hľadala pozíciu choreografky pre televíznu sériu "In Living Color", ktorú vytvoril herec Keenan Ivory Wayans. No neskôr sa pomocou agentov presadila ako herečka.
Kariéra.
Prvý raz na seba upútala vo filme "Zamilovaný profesor", kde sa predstavila ako študentka, do ktorej sa zamiloval Eddie Murphy. V rovnakom roku, sa spoločne s herečkami Queen Latifah a Vivicou A. Fox objavila v komédií "Vabank", ktorá hovorí o štyroch zúfalých ženách, ktoré sa rozhodnú vykradnúť banku. O rok neskôr získala menšiu rolu v úspešnom horrore "Vreskot 2" ktorý režíroval Wes Craven a pripojila sa k hereckému obsadeniu, ktoré tvorili herci a herečky ako Neve Campbellová, Sarah Michelle Gellarová, Courteney Coxová, David Arquette, Jamie Kennedy, Portia de Rossi, Timothy Olyphant či iní. 
V roku 1998 získala menšiu rolu v dráme "Poprava", kde tiež účinkoval Vince Vaughn či Anne Heche. 
Začiatkom roku 2000 bola obsadená do filmu "Matrix", kde stvárnila krásnu a zároveň odvážnu kapitánku Niobe. Jedná sa o jej najznámejšiu rolu, tiež sa objavila aj v ďalšej časti z roku 2003. 
Tiež sa objavila vo filmoch Collateral, "Sila priateľstva" či "Ženy", kde stvárnila lesbickú autorku Alex Fisher.
V roku 2008 režírovala film "Hĺbka duše", do ktorého obsadila príklad herca Idrisa Elbu. V roku 2014, začala hrať v dráme "Gotham". V roku 2016 sa objavila v menšej úlohe v komédií "Matky rebelky", po boku herečiek Mily Kunisovej a Christiny Applegatovej.
Tiež sa venuje aj dabingu. Dabovala napríklad hrošicu Glóriu vo všetkých častiach animovaného filmu "Madagaskar".
Hudba
Od roku 2002 pôsobí v kapele Wicked Wisdom. Debutový album kapely bol uverejnený dňa 21. februára 2006. Will Smith bol výkonným producentom projektu. Kapela uviedla album v roku 2006 a turné s heavy metalovou kapelou Sevendust. 
Osobný život.
V roku 1994 sa Jada stretla s hercom Willom Smithom. Jada a Will sa stali priateľmi a začali spolu chodiť v roku 1995. Dňa 31. decembra 1997 sa spolu zosobášili, vzali sa v v blízkosti jej rodného mesta Baltimore v Marylande. 
Jada a Will majú spolu dve deti, Jaden (1998), a Willow (2000). Tiež je nevlastnou matkou Trey Smitha, Willovho syna z predchádzajúceho manželstva. 
Spoločne s Willom, Jada založila organizáciu Will and Jada Smith Family Foundation v Baltimore, v štáte Maryland, ktorá sa zameriava na mládež v mestských vnútorných mestách a podporu rodiny. Jej teta, Karen Banfield Evansová, je výkonným riaditeľom nadácie. Charita bola udelená Americkou scenáristickou asociáciou (ASA) za cenu humanitárnej ceny David Angella v roku 2006. 
V decembri 2006 darovala 1 milión dolárov Baltimore School of Arts na pamiatku svojho dobrého priateľa Tupaca Shakura.
Keď tete Pinkettovej-Smithovej, Karen Banfield Evansovej, bol diagnostikovaný lupus, spoločnosť Will a Jada Smith Family Foundation v spolupráci s Lupus Foundation of America a Maybelline uskutočnili 29. septembra prvú výročnú "Butterflies Over Hollywood" 2007, v divadle El Rey v Los Angeles. Podujatie získalo finančné prostriedky na verejné a profesionálne vzdelávacie programy LFA . Spoločnosť Will and Jada Smith Family Foundation bola udelená v roku 2007 na 4. výročnom ocenení Lupus Foundation of America Awards.
V roku 2012 v mene spoločnosti PETA, Pinkett Smith napísala list starostovi mesta Baltimore a žiadal, aby hosťujúci Ringling Brothers Circus "dodržiaval absolútny zákaz používania zariadení ako sú bullhooky Baltimore" a neublížil slonom. V roku 2013 sa objavila vo videoklipu pre kampaň Gucci "Chime for Change", ktorej cieľom je získať finančné prostriedky a povedomie o otázkach žien na celom svete.

</doc>
<doc id="600090" title="Cymbelin" url="https://sk.wikipedia.org/wiki?curid=600090">
Cymbelin

Cymbelin alebo Cymbelín (angl. "Cymbeline") je hra anglického dramatika Williama Shakespeara. Dej je založený na legende o keltskom kráľovi Cunobelinovi.
Názov prvého fóliového vydania z roku 1623: "The Tragedie of Cymbeline".
V hre sa objavuje príbeh stávky, ktorý je založený na žiarlivosti zúčastnených strán (Iachimo žiarli na Posthumov ideálny vzťah, Posthumus žiarli na vykonštruovaného soka Iachima). Druhý príbeh zrkadlí osud stratených synov a dedičov (Guideria a Arviragusa) kráľa Cymbelina. V treťom príbehu sa odohráva rímsko-britská vojna, ktorá končí víťazstvom Cymbelina a uzatvorením mieru medzi Britániou a Rímom. Komplikované vzťahy v závere Shakespeare ukočíruje do šťastného konca: otcovi sa vrátia jeho stratené deti, manželia si obnovia stratenú dôveru, Británia získa cenné víťazstvo, zajatci a nepriatelia získajú milosť, obnoví sa komunikácia medzi Britániou a Rímom.
Datácia vzniku: 1610
Texty: Prvé fólio: 1623
Miesto deja: Británia, Rím
Doba deja: 33 pred Kr.2 po Kr. (v dobe narodenia Krista a zároveň v renesančnom Taliansku).
Reč: próza 15%, verš 85% (z toho rýmovaný verš 4%).
Obsadenie.
sluhovia, šľachtici, väzenskí dozorcovia, duchovia rodiny Posthuma, Jupiter, priatelia Filaria, poslovia, hudobníci, rímska elita

</doc>
