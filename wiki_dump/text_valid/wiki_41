<doc id="287280" title="Katarína Eva Čániová" url="https://sk.wikipedia.org/wiki?curid=287280">
Katarína Eva Čániová

Katarína Eva Čániová (* 29. december 1955, Námestovo) je slovenská novinárka, spisovateľka, zakladateľka a riaditeľka 1. mimobratislavskej PR agentúry na Slovensku, lektorka jogy pre ženy, koučka pre osobnostný, vnútorný rozvoj žien, zakladateľka "Červeného stanu" - priestoru pre kreatívnu rovnováhu nežnejších polovičiek ľudstva.
Životopis.
Vyštudovala univerzitu Pavla Jozefa Šafárika v Košiciach a žurnalistiku na univerzite Komenského v Bratislave. V rokoch 1979 - 1996 pôsobila ako novinárka v Košiciach. Písala články z oblasti ekonomiky a spoločenského života. Od roku 1996 bola riaditeľkou "Baťa Junior Achievement" SR pre Východoslovenský kraj. Založila prvú public relations agentúru „Communication House“ mimo hlavného mesta na Slovensku. Získala 1. certifikát kvality ISO 9001 v PR na Slovensku.
Je absolventkou svetových komunikačných kurzov D. Carnegieho a S. Coveyho. Je držiteľkou viacerých novinárskych cien a certifikátu "Systemický manažment pre koučing lídrov". Získala medzinárodný certifikát č. 10147592 od Thames Valley University v Londýne pre tréning, rozvoj a vzdelávanie dospelých. Získala 10 novinárskych cien, je čestným občanom mesta Mobile za rozvoj partnerstva miest Košice - Mobile. Je členkou Slovenského syndikátu novinárov, jej PR agentúra je pozorovateľom v Asociácii PR agentúr Slovenska.
Zakladateľka tradície a inšpirátorka Veľkých kruhových tanečných podujatí s početnými ustanovujúcimi slovenskými rekordmi: "Tancujúce mesto - Karička na Hlavnej". Do roku 2020 účasť spolu do 6 000 amatérskych tanečníkov.
Certifikovaná lektorka jogy - SAJ SPJ, tiež Jogy pre ženy (učiteľka Uma Dinsmore Tuli - GB) a Tantry pre ženy - Goddess Essence (učiteľka Ma Ananda Sarita - GB). Moon Mother Mirandy Grey /GB/.
Zakladateľka "Červeného stanu" v Košiciach - priestoru pre osobnostný kreatívny rozvoj žien. 
Nadväzuje vlastným spôsobom na pradávnu múdrosť žien - vediem aj mužov - osvietených majstrov.

</doc>
<doc id="287337" title="Kotor (mesto v Čiernej Hore)" url="https://sk.wikipedia.org/wiki?curid=287337">
Kotor (mesto v Čiernej Hore)

Kotor (sr Котор), taliansky "Cattaro", je mesto a prístav v juhozápadnej časti Čiernej Hory. Rozkladá sa v malebnej polohe na samom konci Kotorskej boky, hlbokého zálivu na pobreží Jadranského mora, na úpätí horského masívu Lovćen. Samotné mesto má 974 obyvateľov (s priľahlými osadami 22 601).
Dejiny.
Prvé zmienky o Kotore sú zo 7. storočia, kedy bol dôležitou pevnosťou Byzantskej ríše až do roku 1185. V rokoch 1186 až 1371 bol autonómnym mestom stredovekého Srbska (pod vládou Nemanjićov). Rovnaké postavenie mal i v období vlády chorvátsko-uhorských (1371 – 1384) a bosnianskych kráľov (1384 – 1391). Po krátkom období v rokoch 1391 – 1420, kedy bol samostatnou republikou, sa dostal pod vládu Benátskej republiky. Po jej páde v roku 1797 prešiel pod vládu Rakúska ako súčasť provincie Dalmácie až do roku 1918. Potom sa stal súčasťou Kráľovstva Srbov, Chorvátov a Slovincov (SHS), ktoré bolo v roku 1929 premenované na Juhosláviu. V dobe druhej svetovej vojny bol okupovaný Talianskom (1941 – 1943) a Nemeckom (1943 – 1944). Potom sa stal opäť súčasťou Juhoslávie v rámci republiky Čierna Hora. Od roku 2006 je súčasťou nezávislej Čiernej Hory.
Pamiatky.
Kotor je jedným z najlepšie zachovaných stredovekých miest v juhovýchodnej Európe s bohatstvom historických budov. Ako uznanie jeho výnimočnej historickej hodnoty bolo staré mesto Kotor v roku 1979 zapísané na zoznam svetového kultúrneho dedičstva UNESCO.
Staré mesto je obklopené stredovekými mestskými hradbami o dĺžke , výške až a šírke až , ktoré ho spájajú s pevnosťou sv. Ivana ("Tvrdjava sv. Ivan") na strmom kopci nad mestom vo výške Mesto je tvorené charakteristickou stredovekou urbanistickou sieťou úzkych uličiek a nepravidelných námestí, s nádhernými kostolmi i palácmi v románskom, gotickom, renesančnom i barokovom slohu.

</doc>
<doc id="287344" title="Oľga Belešová" url="https://sk.wikipedia.org/wiki?curid=287344">
Oľga Belešová

Oľga Belešová (* 8. máj 1965, Bratislava) je slovenská herečka, autorka a moderátorka.
Životopis.
Na javisku hrala už ako osemročná. Desať rokov bola členkou detského divadelného súboru Ludus. Vyštudovala žurnalistiku na FF Univerzity Komenského v Bratislave. Pracovala ako novinárka v denníkoch Práca, Pravda a SME a týždenníkoch TV oko a Nedeľná Pravda. Okrem toho je známa aj ako autorka a interpretka v rozhlase aj v televízii. Popri novinárčine hrala v divadle GUnaGU, kde za 20 rokov pôsobenia vytvorila množstvo komediálnych i dramatických postáv, ďalej v Štúdiu L+S a Divadle Aréna a v súčasnosti pôsobí aj v ďalších divadlách. Na niektorých predstaveniach sa podieľa aj autorsky.
Je divadelná, televízna, rozhlasová i dabingová herečka, od roku 2002 pôsobí ako herečka v slobodnom povolaní. Je autorkou originálnych predstavení: "Len tak ľahučko", "Ďefčátko", "Urgentný príjem'. Na niektorých ďalších sa podieľala ako spoluautorka: "John a Yoko" (spolu s manželom, novinárom Masahikom Shiraki, za hru získali ocenenie Zlatý gunár na Kremnických gagoch), "Modelky", "Telenovela", "Pravdivý príbeh Oľgy B. - ženy so zlatými rukami", "Poradňa krásy Šereď", "Baby na palube").
V Slovenskej televízii bola takmer desať rokov scenáristkou a moderátorkou cyklu Umenie/divadlo a tanec. V Slovenskom rozhlase bola dva roky autorkou a hostiteľkou v zábavnej talk show "Meno mesto zviera vec". Má rada tvorbu pre deti. V rozhlase nahrala cyklus rozprávok na dobrú noc "Pán Áčik" od Jána Uličianskeho. Okrem toho nahrala aj slovenskú verziu audioknihy Dušana Taragela: "Rozprávky pre neposlušné deti a ich starostlivých rodičov" (1997) - údajne ide o prvú audioknihu na Slovensku. V najnovšom projekte pre deti "Mimi a Líza" prepožičala svoj hlas viacerým postavám. Ide o pôvodný slovenský seriál kreslených televíznych večerníčkov a rozhlasový seriál Kataríny Kerekesovej.Nadabovala aj šéfku diaľničnej polície Kim Krügerovú v nemeckom akčno-kriminálnom seriáli Kobra 11.
Od roku 2015 moderuje v RTVS reláciu pre seniorov s názvom "Generácia – zlaté roky života". Okrem toho sa pravidelne objavuje aj v ďalších projektoch ako napríklad "Chart Show". Svoj hlas prepožičiava vo viacerých televíznych a rozhlasových reklamách.
Je spoluautorkou cyklu takzvaných "Liečivých videí" Poradne krásy Šereď (spolu s Luciou Kollárovou), ktoré sú publikované na webe. Oľga Belešová a Lucia Kollárová sú prvou a jedinou dvojicou žien-zabávačiek na Slovensku, aj v širšom európskom kontexte. Pre Rádio Expres vymyslela a zrealizovala prvý slovenský kreslený seriál s názvom "Wald city", ktorý rádio vysielalo a zverejňovalo na svojom webe. Je autorkou rozhlasovej hry – improvizácie „"Len tak..."“ na motívy vlastného divadelného predstavenia.
Divadlo.
Poradňa krásy Šereď.
Je 80 minútová divadelná hra a súčasne komediálny projekt autorskej dvojice Oľga Belešová a Lucia Kollárová. Hra mala premiéru 28. septembra 2010 v Divadle v Podpalubí na Adylodi v Bratislave a posledné predstavenie sa tu odohralo 20. januára 2014. Hrala sa dvakrát za mesiac. Hlavnými protagonistkami predstavenia sú publicistka/moderátorka Lucia Kollárová (stvárňuje samú seba) a pani Erika, odborníčka na všetko (vymyslená celebrita, ktorú stvárňuje herečka a autorka Oľga Belešová).
ZOZNAMKA alebo Prečo ešte nemám svojho Milana.
Zážitková divadelná šou pre všetkých, ktorí hľadajú lásku a zábavu. Oľga Belešová ako Pani Erika a Roman Pomajbo ako pán Milan. Pani Erika, odborníčka na všetko, sa vrhla na novú podnikateľskú aktivitu. Vychádza z toho, že Slovensko je už skrásnené vďaka Poradni krásy Šereď a teraz treba pomôcť tým, ktorí ešte nenašli svoju lásku. S novým kolegom pánom Milanom nájdu lásku každému.

</doc>
<doc id="287400" title="Coca-Cola Popstar (Slovensko)" url="https://sk.wikipedia.org/wiki?curid=287400">
Coca-Cola Popstar (Slovensko)

Coca-Cola Popstar bola autorská hudobná súťaž na Slovensku (hudobné súťaže s názvom Coca-Cola Popstar prebiehajú aj v iných krajinách ), ktorú sponzorovala a usporiadavala spoločnosť Coca-Cola spolu so spoločnosťou Street Production . Súťaž sa po prvýkrát uskutočnila v roku 2001. Posledný 8. ročník sa konal v roku 2008. V roku 2007 sa po súťaži konala séria koncertov pod názvom "Coca-Cola PopStar Tour" .
Ročníky Coca-Cola Popstar.
2003.
Ďalší súťažiaci: Norbert Peticzky (víťaz kategórie HVIEZDA INTERNETU)
2007.
V roku 2007 sa do súťaže prihlásilo 189 súťažiacich .
2008.
Do súťaže sa v ôsmom ročníku prihlásilo 176 súťažiacich . 

</doc>
<doc id="287492" title="Rostovská operácia (1941)" url="https://sk.wikipedia.org/wiki?curid=287492">
Rostovská operácia (1941)

Bitka o Rostov alebo rostovská operácia bolo ozbrojené stretnutie vojsk Tretej ríše a ZSSR na východnom fronte. Bitku v oblasti Rostova nad Donom na jeseň a začiatkom zimy 1941 možno rozdeliť na dve fázy:
Donbassko-rostovská strategická obranná operácia.
Po katastrofálnej porážke Červenej armády v Kyjevskom kotli pokračovalo ťaženie nemeckej armádnej skupiny Juh ďalej na východ. Časť vojsk pod velením Ericha von Mansteina zaútočila na Krym, ostatné armády útočili na územie medzi Dneprom a Donom. Tu ich čakala skonsolidovaná ruská obrana, ktorá spôsobila nemeckým jednotkám veľké straty. V období od 29. septembra do 16. novembra 1941 sa nemeckým vojskám podarilo postupovať na juhovýchodnú Ukrajinu a obsadiť Donbas. Po ťažkých a urputných bojoch padol 17. októbra 1941 do nemeckých rúk prístav Taganrog pri Azovskom mori. 17. novembra začali nemecké sily útok na Rostov nad Donom, ktorý dobyli o štyri dni neskôr 21. novembra. Nemecké jednotky prenikli až ku rieke Don a obsadili tu jeden neporušený most. To znamenalo pre ruské vedenie katastrofu, pretože okrem toho, že Nemcom padlo do rúk priemyselné mesto, dostala sa im do rúk križovatka dopravných tepien smerom na Kubáň, ku Stalingradu a naftovým poliam na Kaukaze. Preto Stalin nariadil mesto dobyť späť.
Rostovská útočná operácia.
25. novembra 1941 začal ruský protiútok, v ktorom si dokázala Červená armáda vytvoriť miestnu početnú prevahu. Začiatočné útoky však boli neúspešné, vojenské šťastie sa priklonilo k sovietskym vojskám až 27. novembra, kedy prelomili nepriateľskú obranu. Tvrdé boje pokračovali ďalšie dva dni a jednotkám Červenej armády sa podarilo Rostov 29. novembra oslobodiť. Útok proti Nemcom ďalej pokračoval a ich jednotkám začalo hroziť úplné zničenie alebo obkľúčenie. Veliteľ skupiny armád Juh maršal Gerd von Rundstedt chcel nemecké sily stiahnuť, ale Hitler to zamietol a kvôli ďalšiemu naliehaniu na stiahnutie, Rundstedta odvolal z funkcie. Velenie skupiny armád Juh prevzal poľný maršal Walter von Reichenau, ktorý tiež rýchlo pochopil situáciu a žiadal Hitlera o ústup. 29. novembra 1941 sovietske sily vytlačili jednotky 1. divízie SS Leibstandarte Adolf Hitler z Rostova. Hitler nakoniec ústup jednotiek celého pravého krídla skupiny armád Juh 1. decembra povolil. Zvyšky nemeckých síl sa preto organizovane stiahli ďaleko na západ za rieku Mius.
Výsledok.
Bitka o Rostov nad Donom znamenala pre Červenú armádu jedno z prvých víťazstiev vo Veľkej vlasteneckej vojne. Bola prvým rozsiahlym ústupom nacistických síl na území Sovietskeho zväzu. Sovietsky zväz utrpel počas bojov ťažké straty, pri defenzívnej fáze bojov stratil 143 313 mužov, ďalších 17 263 bolo ranených. Počas ofenzívnej fázy utrpeli sovietske jednotky menšie straty, keď mali 15 264 padlých a 17 847 ranených.
Front zostal stabilizovaný v oblasti Miusu až do júla 1942.

</doc>
<doc id="287750" title="Divadlo Thália" url="https://sk.wikipedia.org/wiki?curid=287750">
Divadlo Thália

Divadlo Thália (, dlhý tvar Košické divadlo Thália Színház), je divadlo maďarskej národnostnej menšiny v meste Košice. Divadlo bolo zriadené v roku 1969. Pod názvom "Košické divadlo Thália Színház" funguje v zriaďovateľskej pôsobnosti Košického samosprávneho kraja. Je divadlom putovným, väčšinu svojich vystúpení odohráva mimo Košíc, predovšetkým na juhu Slovenska a samozrejme v Maďarsku.
História.
Divadlo bolo pôvodne založené skôr ako putovné divadlo, nie ako kamenné sídlo v Košiciach. Bolo založené v roku 1969 no osamostatnilo sa až v roku 1990. Po 21 rokoch pôsobnosti zmenila pomenovanie z „scéna“ na názov „divadlo“. Divadlo založil významný režisér Sándor Beke. Jeho výrok „mesto v ktorom jazdia električky, dokáže podporiť aj divadlo", len podporilo túto zásadnú zmenu. Divadlo do dnes pôsobí ako zájazdové a vystupuje v menších aj väčších mestách a obciach.
Stranícke rozhodnutie z roku 1959 chcelo, aby popri v Komárne sídliacom "Divadle Matesz", bolo vytvorené ďalšie maďarské oblastné divadlo. Podľa pôvodných plánov sa malo nachádzať v Rožňave. Od roku 1969 sa podarilo založiť divadlo s neoficálnym názvom "Divadlo Vox Humana". Neskôr sa v Košiciach rozhodovalo o novom mene, a nakoniec sa rozhodlo pre meno "Thália" – múza divadelníctva.
Dnešné divadlo tak nieslo názov "Scéna Thália". Prvým riaditeľom "Scény Thália" bol Sándor Beke a prvým dramaturgom Sándor Gál. Združenie divadla bolo tvorené časťou komárňanského "Mateszu": Ferenc Lengyel, Ilona Gombos, Béla Várady, Mihály Gyurkovics, Zsuzsa Varga a László Csendes. Neskôr sa uskutočnilo aj výberové konanie, po ktorom sa k divadlu pridali: Mária Kövesdi Szabó, Jolán Tamás, Eszter Bittó, György Érsek a Lajos Horváth.
Budova.
Prvou premiérou divadla bola komédia "„Sluha dvoch pánov“" 29. novembra 1969 v kultúrnom dome Gemerskej Hôrky. Dôvodom bol fakt, že košické sídlo divadla ešte nebolo pripravené na prevádzku. Budovu dnešného divadla postavili v roku 1935. Spočiatku budova slúžila ako telocvičňa a kultúrna sála maďarskej priemyslovky (dnes Stredná priemyselná škola Jozefa Szakkaya). Práce na rekonštrukcii týchto priestorov vykonávali členovia súboru. V polovici roku 1970 sa v týchto priestoroch predstavil súbor prvý krát košickým divákom.
V druhej polovici 90. rokov pribudla k divadlu ešte jedna menšia scéna s názvom "Máraiho štúdio", umiestnené na Timonovej ulici č. 3. Túto zrekonštruovanú budovu odovzdali v septembri 2002, pričom do fasády je umiestnený reliéf z hry Sándora Máraiho "Košickí mešťania" (dielo Imricha Schrammela). Na dielo prispela "Umelecká akadémia Maďarskej republiky". Hľadisko Thálie má kapacitu 304 miest (Veľká sála: 205, Máraiho štúdio: 99). Ročne dohrá Divadlo Thália Színház 160-170 predstavení a zhruba 60 predstavení v Košiciach.
Posledná rekonštrukcia väčšej budovy na Mojmírovej ulici prebehla v roku 2013 počas aktivít Košice - Európske hlavné mesto kultúry 2013.
Riaditelia.
S výnimkou štyroch rokov medzi rokmi 1990 – 2011 viedol košické "Divadlo Thália Színház" Peter Kolár. V medziobdobí rokov 1996 – 1999 bol riaditeľov divadla Tibor Fabó. V roku 1993 divadlo zakúpilo budovu, v ktorej sa nasledujúci rok otvorilo "Máraiho štúdio". Budova prebehla rekonštrukciou v rokoch 1994 – 2002. "Veľká sála" divadla je v zriaďovateľskej pôsobnosti Košického samosprávneho kraja. Od roku 2011 vedie "Divadlo Thália Színház" režisér József Czajlik.

</doc>
<doc id="287920" title="Divadlo Romathan" url="https://sk.wikipedia.org/wiki?curid=287920">
Divadlo Romathan

Divadlo Romathan je divadlo rómskej národnostnej menšiny v meste Košice. Bolo založené v roku 1992 a je jediným divadlom svojho druhu na Slovensku. Svoje predstavenia uvádza v rómčine i slovenčine.
Dejiny.
Divadlo bolo zriadené ministerstvom kultúry v máji 1992 a do roku 1996 bolo v jeho pôsobnosti. Prvou riaditeľkou až do sezóny 1997/1998 bola Anna Koptová. Po nej do funkcie nastúpil Karel Adam. Za odvolaním Anny Koptovej stál Karol Horváth podpredseda R.O.I , ktorý dosadil Karola Adama za riaditeľa. Počas organizačno-štrukturálnych zmien v divadelnej sieti prešlo divadlo v roku 1996 pod pôsobnosť košického kraja, čím strácalo právnu subjektivitu a podalo sťažnosť k ústavnému súdu. Súd sťažnosť zamietol.
Divadlo získalo právnu subjektivitu rozhodnutím vlády až 1. apríla 1999, naďalej však zostalo pod riadením kraja. Počet zamestnancov od vzniku divadla klesá, zo stovky pri vzniku na 37 umeleckých a 4 technicko-administratívnych v roku 2002. Situáciu vedenie zdôvodňuje nedostatočnou dotáciou zo strany štátu, ktorá zostala vo fixnej výške počas desiatich rokov na 7 miliónoch korún ročne.
V rámci investičného programu do oblasti kultúry Košického samosprávneho kraja sa v roku 2021 vyčlenilo 90 000 € na rekonštrukciu budovy na Továrenskej ulici, kde sa divadlo následne po 28 rokoch presťahuje.
Tvorba.
Prvá premiéra divadla bola inscenácia "Than perdal o Roma" () od Daniely Hivešovej-Šilanovej. Konala sa 20. decembra 1992 a hudobne sa na jej príprave podieľal prvý dirigent divadla Eugen Brindzák. Prvé hosťovanie divadla mimo mesta Košice bolo 24. mája 1993 v Divadle Pavla Országha Hviezdoslava v Bratislave. Do septembra 2002 divadlo uviedlo spolu 30 premiér, cez 1100 predstavení, nielen na svojich doskách.
Divadlo svojím "Eurofesitvalom" prispelo k prezentácii zavádzania euromeny na Slovensku. Iniciátor - NBS poskytla divadlu finančný grant a to zinscenovalo humorné predstavenie. Dej bol založený na príbehu rómskej rodiny počas jej pobytu v Írsku. Vychádzalo sa z predošlej inscenácie komédie "Prešibaná rodinka". Prvé vystúpenie sa konalo 14. júla 2008 v mestečku Medzev v okrese Košice-okolie, celkovo bolo naplánovaných 40 vystúpení. Podľa riaditeľa divadla Karla Adama išlo o unikátny spôsob prezentácie novej meny menšine v rámci celej eurozóny.

</doc>
<doc id="287921" title="Archeologické múzeum (Košice)" url="https://sk.wikipedia.org/wiki?curid=287921">
Archeologické múzeum (Košice)

Archeologické múzeum v Košiciach je múzeum košického mestského opevnenia, konkrétne jeho "Dolnej brány". Areál bol odkrytý počas rekonštrukcie Hlavnej ulice (1995-1996). Archeologický prieskum viedli košickí pamiatkári Marcela Ďurišová a Jozef Duchoň. Projekt múzea je dielom inžiniera Alexandra Lamiho. Múzeum pod veľkou betónovou platňou bolo sprístupnené verejnosti v roku 1998.
Archeologickým výskumom boli odkryté a verejnosti sprístupnené zvyšky týchto objektov:

</doc>
<doc id="287922" title="Botanická záhrada UPJŠ Košice" url="https://sk.wikipedia.org/wiki?curid=287922">
Botanická záhrada UPJŠ Košice

Botanická záhrada UPJŠ je botanická záhrada Univerzity Pavla Jozefa Šafárika v Košiciach a zároveň najväčšia botanická záhrada na Slovensku. Košická botanická záhrada je vybudovaná na úpätí kopcov pri severnom okraji mesta na ploche 30 ha. Verejnosti je sprístupnená od roku 1950. Spolu sa tu nachádza takmer 4 000 rastlinných druhov, čím sa radí medzi najvýznamnejšie v strednej Európe. Ponúka prehliadku tropickej a subtropickej flóry, dekoratívnej flóry, arboréta, ale známa je aj vďaka svojim vysokým skleníkom. Botanickú záhradu ročne navštívi okolo 50 tisíc návštevníkov.
Vzácna je najmä zbierka zhruba 1 200 kaktusov a sukulentov, čo je údajne najväčšia zbierka kaktusov na celom území bývalého Česko-Slovenska.
Zaujme aj expozícia orchideí, hmyzožravých rastlín, či ďalších druhov tropickej i subtropickej flóry v skleníku s plochou 1 742 m2.
Košická botanická záhrada má od augusta 2002 štatút chráneného areálu. Pracovníci botanickej záhrady sa starajú aj o 14 chránených druhov rastlín z východného Slovenska, z ktorých osem je kriticky ohrozených.

</doc>
<doc id="288027" title="Lamačský tunel" url="https://sk.wikipedia.org/wiki?curid=288027">
Lamačský tunel

Lamačský tunel je názov dvoch železničných tunelov v Bratislave.
"Lamačský tunel č.I" (starý tunel) bol prvý železničný tunel na Slovensku a v celom bývalom Uhorsku a jeden z najdlhších železničných tunelov svojej doby. Stavať sa začal v roku 1844, v súvislosti s výstavbou trate Bratislava-Viedeň. Výstavbu realizoval podnikateľ Felix Tallachini, stavalo sa rakúskou sústavou. Pôvodne bol plánovaný ako dvojkoľajový, jeho dĺžka bola 704 metrov, neskôr bola skrátená na 592,5 metrov, pretože trať Viedeň-Bratislava bola predĺžená do Budapešti a bola postavená priebežná stanica. Otvorený bol v roku 1848. Lamačský tunel č.1 bol elektrifikovaný v roku 1967, Lamačský tunel č.2 bol elektrifikovaný v roku 1969. 
"Lamačský tunel č.II" (nový tunel) je tunel, ktorý sa začal raziť v roku 1900 a dokončený bol v roku 1902. Razil sa anglickou metódou. Jeho dĺžka je 595,61 m. Raziť sa začal preto, lebo rozšírenie starého tunela na dvojkoľajný by trvalo asi 6 rokov prác, preto sa rozhodlo pre výstavbu úplne nového tunela. Je elektrifikovaný striedavou napájacou sústavou 25 kV 50 Hz.

</doc>
<doc id="288059" title="Hercule Poirot (fiktívna postava)" url="https://sk.wikipedia.org/wiki?curid=288059">
Hercule Poirot (fiktívna postava)

Hercule Poirot je fiktívna postava belgického detektíva. Vymyslela ho britská spisovateľka Agatha Christie. Vystupuje v 33 románoch a 51 poviedkach. Prvým prípadom Hercula Poirota je "Záhada na zámku Styles" (1920) a posledným "Opona" (1975). Známym predstaviteľom Hercula Poirota je britský herec David Suchet.
Pri objasňovaní prípadov pomáha Poirotovi jeho spoločník a priateľ kapitán Arthur Hastings. Ten sa objavil v 8 románoch ("Záhada na zámku Styles", "Vražda na golfovom ihrisku", "Veľká štvorka", "Smrť na myse", "Vraždy podľa abecedy", "Smrť lorda Edgwara", "Nemý svedok" a "Opona" a 26 poviedkach (napr. "Záhada v Market Basingu", "Dáma so závojom" atď.). V niekoľkých prípadoch vystupuje aj vrchný inšpektor James Japp zo Scotland Yardu, napr. "Smrť vo vzduchu" a v iných.

</doc>
<doc id="288085" title="Košický zlatý poklad" url="https://sk.wikipedia.org/wiki?curid=288085">
Košický zlatý poklad

Košický zlatý poklad je komplex 2 920 zlatých mincí, troch zlatých medailí a zlatej renesančnej reťaze objavený pri kopaní základov budovy finančného riaditeľstva na Hlavnej ulici č.68 v Košiciach v roku 1935. Unikátna zbierka z obdobia 15. až 17. storočia je vo svojej nepoškodenej podobe od doby nálezu jedným z najväčších zlatých pokladov na svete.
Skladba pokladu.
Poklad bol uložený do renesančnej medenej schránky v tvare bochníka, ktorá sa skladá z dvoch do seba zapadajúcich mís. Vrchná misa je zdobená rytým loveckým motívom.
Mohutná renesančná reťaz je dlhá 2,14 metra a ťažká 590 gramov.
Nález obsahuje tri zlaté medaily. Dve z rokov 1526 a 1544 s motívom na kráľa Ľudovíta II. Najvzácnejšia je tretia z roku 1541. Je dielom Krištofa Füssa a je jazdeckou medailou kráľa Ferdinanda I.
Medzi mincami sa vyskytuje jedna, ktorá nezapadá do súboru ostatných súdobých mincí. Je ňou pravdepodobne antická trácka minca. Môže to však byť aj jej keltská napodobenina.
Ostatné súdobé mince sú jednak domácej (Uhorsko, Sedmohradsko), jednak zahraničnej proveniencie (Holandsko, Čechy, Sliezsko, Rakúske krajiny, Nemecko, Poľsko, Taliansko, Švédsko a Španielsko). Pochádzajú až z osemdesiatich rôznych európskych mincovní. 
Počet mincí jednotlivých štátov, resp. osobitných teritórií:
Pôvod pokladu.
Najmladšia minca pokladu pochádza z kremnickej mincovne z roku 1679. Podľa toho, ako aj podľa vtedajšej politickej situácie v Košiciach, sa dá uschovanie pokladu datovať do rokov 1680-1682. Bolo to obdobie rozmachu kuruckého hnutia v Hornom Uhorsku, ktorého vodca Imrich Tököli sa pokúšal dobyť Košice. To sa mu podarilo v roku 1682. Podľa skladby mincí pokladu sa dá usudzovať, že jeho majiteľom bola zámožná postava - prívrženec Habsburgovcov. Svedčí o tom aj miesto ukrytia pokladu pred povstalcami - administratívna budova Spišskej komory na Hlavnej ulici (dnes číslo 68), hlavná finančná inštitúcia s pôsobnosťou pre Horné Uhorsko. Majiteľ cennosti ukryl zo strachu pred odcudzením pod podlahu pivnice.
Osudy pokladu.
V roku 1935 bola baroková budova Spišskej komory zdemolovaná, aby uvoľnila miesto pre nové finančné riaditeľstvo. Robotníci, ktorí poklad objavili mali sprvu tendenciu si ho privlastniť a rozpredať. Po prezradení ich zámeru však poklad v neporušenej zostave smeroval do Generálnej finančnej pokladnice v Bratislave, následne do Ústrednej štátnej pokladne v Prahe. V rokoch 1941-1942 bol poklad spracovaný numizmatickou odborníčkou Emanuelou Nohejlovou-Prátrovou v Národnom múzeu v Prahe. Nakoľko sa počas druhej svetovej vojny o poklad zaujímalo hneď niekoľko štátov (Prvá slovenská republika, Maďarské kráľovstvo, Tretia ríša), bol poklad v roku 1943 ukrytý na dvoch dobre utajovaných miestach mimo Prahu.
Do Košíc sa vrátil na výstavu v roku 1956 a potom až 1967, na jeho trvalé umiestnenie v meste pôvodu však neexistovali vhodné priestory. Preto bol v roku 1969 vybudovaný rozmerný trezor v podzemí hlavnej budovy Východoslovenského múzea. "Expozícia Košického zlatého pokladu" je sprístupnená verejnosti od roku 1970.

</doc>
<doc id="288325" title="Kráľovský dom (Košice)" url="https://sk.wikipedia.org/wiki?curid=288325">
Kráľovský dom (Košice)

Kráľovský dom bol najvýznamnejšou svetskou (a teda nie cirkevnou) stavbou v stredovekých Košiciach. Bol majetkom uhorských kráľov ako vysunutá rezidencia. Slúžil na spravovanie kráľovských majetkov a na riadenie správy severovýchodného teritória Uhorského kráľovstva, označovaného "Predtisie", keďže tvorilo región severne od horného toku rieky Tisa, alebo "Partes Superioris", "Oberland" – Horné Uhorsko. 
Arpádovský kráľovský dom.
Predpokladá sa, že Kráľovský dom stál na území Košíc už koncom 12. storočia. Po vzniku kolonizačných Košíc s pevnou uličnou sieťou sa dostal dom do južného susedstva "Dolnej brány", nebol však súčasťou košického mestského opevnenia. Králi dom využívali na prechodné ubytovanie (1290 – Ondrej III., 1312 – Karol Róbert), vyberanie daní a správu majetkov. Na tento účel tu bola ustanovená v priebehu 13. storočia finančná inštitúcia – Kráľovská komora, ktorá je písomne doložená od roku 1297. Popri komore fungovala aj mincovňa, jej existenciu práve v kráľovskom dome, a teda mimo hradieb mesta, sa nepodarilo dokázať.
Luxemburský kráľovský dom.
V čase vrcholnostredovekej konjuktúry Košíc za kráľa Žigmunda Luxemburského bol vystavaný aj nový reprezentačný Kráľovský dom na Hlavnej ulici v susedstve radnice. Jeho výstavba sa datuje do rokov 1380 – 1392. Žigmund nechal Košice obkolesiť novou hradbou mestského opevnenia. Pri tejto príležitosti vydal v roku 1392 rozkaz starý arpádovský kráľovský dom, ktorý stál v ceste nových hradieb, zbúrať a jeho materiál využiť na opevňovacie práce. Podoba prvého ani druhého košického kráľovského domu nie je známa.
Kráľovský dom v novoveku.
V roku 1563 bol v Košiciach ustanovený Hornouhorský hlavný kapitanát s miestodržiteľskou funkciou pre teritórium Horného Uhorska. Jeho sídlom sa stal Kráľovský dom, ktorý kapitáni nazývali ako "Proviantný dom".
V rokoch 1604 – 1606, 1619 – 1926, 1644 – 1648 boli Košice súčasťou Sedmohradska. V tomto období bol Kráľovský dom sídlom sedmohradských kniežat a začal sa nazývať "Kniežacím domom". V roku 1619 vojaci Gabriela Betlena umučili v zadnom trakte domu Košických svätých mučeníkov. Betlen hostil v dome mnoho vyslancov a nechal ho prebudovať v renesančnom štýle. V roku 1626 sa tu konala okázalá svadba kniežaťa s princeznou Katarínou Brandenburskou.
V roku 1654 daroval Leopold I. Habsburský dom jezuitom, ktorý ho istý čas aj využívali. V roku 1657 bola založená v susednom objekte Košická univerzita, ktorá sa stala súčasťou širšieho jezuitského komplexu. Preň sa plánovala výstavba nového kostola na mieste nepostačujúceho Kráľovského domu. V roku 1671 bol preto zbúraný a na jeho mieste vystavaný ranobarokový Jezuitský kostol (tiež Univerzitný, dnes Premonštrátsky kostol).

</doc>
<doc id="288339" title="Ferdinand (Parma a Piacenza)" url="https://sk.wikipedia.org/wiki?curid=288339">
Ferdinand (Parma a Piacenza)

Ferdinand Maria Filip Ľudovít Sebastián František Jakub Bourbonsko-parmský (* 20. január 1751 – † 9. október 1802, Fontevivo) bol španielsky infant a od roku 1765 vojvoda Parmy a Piacenzy. Ako vnuk španielskeho kráľa sa stal španielskym infantom. Jeho manželkou sa v roku 1769 stala šiesta dcéra Márie Terézie, Mária Amália.
Detstvo.
Narodil sa vo vojvodskom paláci Colorno ako druhé dieťa a jediný syn parmského vojvodu Filipa a jeho manželky, princeznej Lujzy Alžbety, najstaršej dcéry Ľudovíta XV. a Márie Leszczyńskej. Jeho starými rodičmi z otcovej strane boli Filip V., španielsky kráľ a jeho druhá manželka Alžbeta Parmská.
Súrodenci.
Ferdinand vyrastal spolu so svojimi dvoma súrodencami - sestrami Izabelou Máriou (1741 – 1763), ktorá sa vydala za staršieho brata Márie Amálie, Jozefa II., a Máriou Lujzou (1751 – 1819), ktorá sa vydala za bratranca, španielskeho infanta Karola a neskôr sa stala ako jeho manželka španielskou kráľovnou.
Manželstvo.
Možné budúce manželky parmského vojvodu.
Ako dedič jedného z najväčších suverénnych vojvodstiev, bol Ferdinand veľmi vhodným manželom pre niekoľko európskych kráľovských princezien, pretože takéto manželstvo by znamenalo veľmi výhodné spojenectvo medzi dvoma krajinami. Jeho možnou budúcou manželkou bola aj Mária Betrix Modenská, ktorá bola dcéra modenského vojvodu Ercola III.. Ďalšou možnou manželkou bola Lujza Mária Tereza Orleánska, ktorá mala veľmi veľké veno a bola jedinou dcérou Ľudovíta Filipa, orleánskeho vojvodu, ktorá prežila do dospelosti.
Mária Amália.
Pri výbere, kto sa stane jeho budúcou manželkou, rozhodlo, že rakúska panovníčka Mária Terézia, ktorá si dopisovala s Ferdinandovou matkou, sľúbila jeho rodičom holandský trón, ktorý sa dostal pod rakúsku vládu vďaka jednej zmluve.
Po podpísaní manželskej zmluvy sa v roku 1769 Ferdinand oženil s Máriou Amáliou, rakúskou arcivojvodkyňou. Sobáš sa uskutočnil 27. júna v zastúpení a Mária Amália 1. júla opustila Rakúsko. Budúca arcivojvodkyňa sa so svojím manželom stretla 16. júla v Mantove. 19. júla sa konala oficiálna svadba vo vojvodskom paláci Colorno, kde sa Ferdinand narodil. 
Potomkovia.
Ferdinand a Mária Amália mali spolu deväť detí:
Napoleon Bonaparte.
Od roku 1796 bolo Parmské vojvodstvo obsadené Napoleonom Bonaparte a jeho francúzskou armádou. V roku 1801 súhlasil Ferdinand, že sa svojho vojvodstva vzdá v prospech Napoleona. Ako kompenzáciu strateného kráľovstva získal jeho syn Ľudovít Etrúrske kráľovstvo, ktoré vzniklo zo starého Toskánskeho vojvodstva.

</doc>
<doc id="288700" title="Zoznam vlajok štátov Spojených štátov" url="https://sk.wikipedia.org/wiki?curid=288700">
Zoznam vlajok štátov Spojených štátov

Vlajky jednotlivých štátov Spojených štátov amerických ukazujú široké spektrum miestnych vplyvov, prvky z histórie týchto štátov a taktiež rôzne princípy návrhu. Všetkých 50 štátov, federálny dištrikt a desať ostrovných oblastí má vlastnú jedinečnú vlajku nezávisle od federálnej vlajky Spojených štátov.
Vlajky Menších odľahlých ostrovov USA.
Nasledujúce ostrovné celky sú spoločne definovane ako "Menšie odľahlé ostrovy USA" (podľa ISO 3166-1). Na týchto ostrovoch, atoloch a útesoch je oficiálne používaná vlajka USA, avšak niektoré z nich máju vlastnú neoficiálnu vlajku.

</doc>
<doc id="288701" title="Landskrona" url="https://sk.wikipedia.org/wiki?curid=288701">
Landskrona

Landskrona je mesto v provincii Skåne na juhu Švédska. Žije tu asi 29 000 obyvateľov. 
Dejiny.
Mesto Landskrona (v tom čase patrilo pod Dánsko) bolo založené ako prírodný prístav. Kráľ Eric Pomoranský ho využil ako mesto s protihanzovskou politikou, ktorej cieľom bolo konkurovať dánskym mestám pod kontrolou Hanzy. Anglickí kupci dostali privilégiá kráľovským rozhodnutím z roku 1412 a mesto dostalo kráľovské práva v roku 1413. Landskrona bola vypálená Hanzou v roku 1428. V roku 1410 tu bol založený karmelitánsky kláštor. 
Keď bola Skåne postúpená Švédsku v roku 1658, tak prístav a pevnosť boli dôvodom pre to, aby sa Landskrona stala obchodným centrom nadobudnutých území. Hrad bol posilnený baštami, oblasť vo vnútri priekopy bola rozšírená na 400 × 400 metrov. Hrad bol považovaný za najväčší a najmodernejší v Škandinávii, ale bol dočasne stratený, keď ho Dáni získali po krátkom obliehaní 8. júla2. augusta 1676. Veliteľ plukovník Lindeberg Hieronymus bol následne odsúdený na smrť ako vlastizradca. 
Akékoľvek ďalšie plány presadiť Landskronu za najdôležitejšie mesto juhu sa nenaplnili. Pokračujúce švédsko-dánske vojny uprednostňovali mesto Karlskrona, ktoré sa nachádzalo v bezpečnejšej vzdialenosti od Dánska, a nahradilo Landskronu ako vojenskú základňu. Malmö zostalo najdôležitejším obchodným mestom, aj keď opevnenia Landskrony boli medzi rokmi 1747 a 1788 značne rozšírené. Vojenská posádka tu bola zrušená v roku 1869. Múry a priekopy z opevnenia sú dnes využívané ako rekreačná oblasť, bežne známa ako Landskronská Citadela. 
Doprava.
Od januára 2001 má Landskrona novú stanicu na hlavnej trati medzi Malmö a Göteborgom pozdĺž západného pobrežia Švédska. 27. septembra 2003 bola nová železničná stanica spojená s centrom mesta trolejbusovou dopravou. Landskrona je jediným mestom vo Švédsku, ktoré trolejbusy prevádzkuje.

</doc>
<doc id="288780" title="Vo svetle pravdy (Posolstvo grálu)" url="https://sk.wikipedia.org/wiki?curid=288780">
Vo svetle pravdy (Posolstvo grálu)

Vo svetle pravdy (Im Lichte der Wahrheit) s podtitulom "Posolstvo grálu" je hlavným dielom nemeckého spisovateľa píšuceho pod pseudonymom Abd-ru-shin, vlastným menom Oskar Ernst Bernhardt.
Vznik diela.
Abdrushin začal písať a uverejňovať duchovne zamerané prednášky od roku 1923 v časopisoch Gralsblätter (Listy Grálu) a Der Ruf (Volanie). V roku 1926 ich vydal prvýkrát aj knižne pod názvom Vo Svetle Pravdy, Nové Posolstvo Grálu od Abdruschina. Kniha obsahovala 43 prednášok. Po dopísaní ďalších prednášok ich vydal v roku 1931 ako ucelené dielo pod názvom "Im Lichte Der Wahrheit, Gralsbotschaft von Abdrushin (Vo Svetle Pravdy, Posolstvo Grálu od Abdruschina)" s označením "Veľké vydanie". Ďalšie prednášky vydal Abdrushin v roku 1934 v knihe Nachklänge zur Gralsbotschaft 1 (Doznievanie k Posolstvu Grálu), ktorá obsahovala 61 prednášok rozširujúcich Posolstvo Grálu. Autor v písaní prednášok pokračoval ďalej, no tie mu už nebolo umožnené kvôli politickej situácii pred blížiacou sa druhou svetovou vojnou vydať knižne a vyšli počas jeho života iba v časopisoch. V rokoch 1949/1950 vyšlo 190 prednášok v trojzväzkovom vydaní Im Lichte Der Wahrheit, Gralsbotschaft von Abdrushin (Vo Svetle Pravdy, Posolstvo Grálu od Abd-ru-shina)" a "Ermahnungen von Abd-ru-shin (Napomenutia od Abd-ru-shina).

</doc>
<doc id="288786" title="Katie Holmesová" url="https://sk.wikipedia.org/wiki?curid=288786">
Katie Holmesová

Kate Noelle "Katie" Holmes (* 18. december 1978, Toledo, Ohio) je americká herečka. V tínedžerskom seriáli Dawsonov svet stvárnila postavu "Joe Potterovej" (1998-2003).
Na začiatku roku 2005 bol intenzívne medializovaný jej vzťah s hercom Tomom Cruisom, predovšetkým z dôvodu ich šestnásťročnému vekovému rozdielu. V júni, dva mesiace od prvého stretnutia, sa zasnúbili. Napriek tomu, že bola od detstva rímskokatolíckeho vyznania, krátko po začiatku vzťahu s Cruisom sa pripojila k scientologickej cirkvi. 18. apríla 2006 sa im narodila dcéra "Suri", 18. novembra toho istého roku prebehla svadba v Taliansku. 
Skorý život.
Narodila sa v Toledo v Ohiu. Je najmladšou dcérou advokáta špecializujúceho sa na rozvodové konania, Martina Josepha Holmesa. a matky v domácnosti Kathleen A. Stothersovej. Má štyroch starších súrodencov - tri sestry a jedného brata. Jej súrodenci sú Tamera (nar. 1968), Holly Ann (nar. 1969), Martin Joseph, Jr. (nar. 1970), ktorý pracuje ako právnik v Ohiu a učiteľka Nancy Kay (nar. 1975). Navštevovala Christ the King Church v Tolede.
Vyštudovala Notre Dame Academy v Tolede. Objavila sa v školských muzikáloch, kde hrala servírku v "Hello, Dolly!" a Lola v "Damn Yankees." Bola prijatá na Columbia University. Jej otec chcel, aby sa stala lekárkou.
Kariéra.
V roku 1996 jej bola ponúknutá rola Buffy, v televíznom seriály "Buffy, premožiteľka upírov" ale odmietla ju, aby mohla dokončiť školu. V roku 1998 získala rolu Joe Potterovej v televíznom seriály "Dawsonov svet". Objavila sa vo všetkých piatich sériách po boku hercov ako James Van Der Beek, Joshua Jackson a Michelle Williams. Jej seriálová rola jej priniesla obrovský úspech. V rovnakom roku sa objavila v dráme "Disturbing Behavior" po boku Jamesa Marsdena. 
V roku 2000 sa objavila vo filme Sama Raimiho, "The Gift". Zahrala si tiež v Oscarovom filme, "Pieces of April", po boku Patricie Clarkson. Objavila sa tiež v jednej z hlavných postáv filmu "Batman začína", z roku 2005. Po boku Anny Paquin a Josha Duhamela si zahrala v komédii "The Romantics" z roku 2010. 
V roku 2013 sa objavila v niekoľkých epizódach televízneho seriálu "Ray Donovan". 

</doc>
<doc id="288802" title="Eugénio de Castro" url="https://sk.wikipedia.org/wiki?curid=288802">
Eugénio de Castro

Eugénio de Castro e Almeida (* 4. marec 1869, Coimbra, Portugalsko – † 17. august 1944, Coimbra) bol portugalský dekadentný a symbolistický spisovateľ, básnik a dramatik.
Život.
Vyštudoval filozofiu v Lisabone, krátky čas pôsobil v diplomatických službách vo Viedni, bol stredoškolským učiteľom a neskôr vysokoškolským pedagógom na Univerzite v Coimbre. V roku 1889 začal vydávať časopis "Os insubmissos" (Nepoddajní) a neskôr dekadentný časopis "Arte" (Umenie, 18951896). V roku 1889 strávil niekoľko mesiacov v Paríži. Po návrate začal propagovať symbolizmus. Svojím dôrazom na formálnu dokonalosť sa priblížil klasicizmu.

</doc>
<doc id="288950" title="Ladislav Kužela" url="https://sk.wikipedia.org/wiki?curid=288950">
Ladislav Kužela

Doc. MUDr. Ladislav Kužela, DrSc. (* 5. august 1926, Ivanka pri Dunaji - † 27. máj 1980, Bratislava) bol slovenský lekár, chirurg a vysokoškolský učiteľ.
Životopis.
Promoval v roku 1950 na Lekárskej fakulte Univerzity Komenského v Bratislave. Od 1952 pracoval na II. Chirurgickej klinike Lekárskej fakulty UK v Bratislave ako odborný asistent. Vedúci oddelenia kardiovaskulárnej chirurgie a zástupca prednostu kliniky bol od roku 1968. Docentom sa stal v roku 1964. Od roku 1979 musel z politických dôvodov odísť pracovať do Slovenskej akadémie vied.
Tento popredný predstaviteľ slovenskej chirurgie spolu s akademikom Karolom Šiškom uskutočnil 9. júla 1968 prvú transplantáciu srdca nielen v bývalom Československu, ale aj v strednej a východnej Európe, ktorú sám inicioval. Skúsenosti pre výkon tejto náročnej operácie získal v USA v rokoch 1966-1968, kde po obhajobe dizertačnej práce získal vedecký titul Master of Clinical Sciences. 
Zaviedol endokrinnú chirurgiu a moderné liečenie kardiovaskulárneho systému. Zaoberal sa i pooperačnou fyziológiou, patopsychológiou a pooperačnou starostlivosťou o pacientov. Bol autorom 106 štúdií a článkov. Absolvoval spomínaný študijný pobyt u prof. Gerbodeho na Pacific Medical Center v Spojených štátoch, zúčastnil sa medzinárodných kongresov v Sovietskom zväze, Maďarsku, Rumunsku, NDR, NSR, Rakúsku, Holandsku, Francúzsku, Španielsku a Spojenom kráľovstve. V roku 1956 bol odmenený cenou SAV. Bol členom a vedeckým tajomníkom Československej chirurgickej spoločnosti, členom Société Internationale de Chirurgie, European Society for Experimental Surgery, International Cardiovascular Society.

</doc>
<doc id="288954" title="Earth, Wind &amp; Fire" url="https://sk.wikipedia.org/wiki?curid=288954">
Earth, Wind &amp; Fire

Earth, Wind &amp; Fire je afroamerická R&amp;B hudobná skupina, založená v roku 1969 v Chicagu v štáte Illinois. Medzi ich prezývky patria Elements of the Universe, či EWF. Skupina bola prijatá v Rock and Roll Hall of Fame a Vocal Group Hall of Fame . Získali desať Grammy ocenení a štyri ocenenia americkej hudby.
Medzi repertoár skupiny patrí africká hudba, latinskoamerická hudba, funk, soul, pop, rock, jazz a iná hudba. Medzi typické znaky kapely patrí dynamická dychová sekcia a kontrastné vokály medzi falsetto spevákom Philipom Baileyom a tenorovým spevákom Maurice Whiteom. 

</doc>
<doc id="288961" title="Wiesbaden" url="https://sk.wikipedia.org/wiki?curid=288961">
Wiesbaden

Wiesbaden je hlavné mesto nemeckej spolkovej krajiny Hesensko. Po Frankfurte nad Mohanom je Wiesbaden druhé najväčšie mesto Hesenska a s 27 termálnymi prameňmi je jedným z najstarších kúpeľných miest Európy. Vo Wiesbadene je sídlo nemeckého Spolkového kriminálneho úradu. V roku 2008 malo mesto 275 422 obyvateľov.
Dejiny.
Wiesbaden, ktorého dejiny začínajú už v staroveku, je síce metropolou Hesenska, ktorého súčasťou sa však stal až po skončení druhej svetovej vojny 19. septembra 1945. Pôvodne bol do roku 1866 hlavným mestom Nasavska, potom centrom vládneho obvodu Wiesbaden v pruskej provincii Hesensko-Nasavsko.

</doc>
<doc id="289012" title="Staničné zabezpečovacie zariadenie" url="https://sk.wikipedia.org/wiki?curid=289012">
Staničné zabezpečovacie zariadenie

Staničné zabezpečovacie zariadenie je zabezpečovacie zariadenie zabezpečujúce chod, prechod a posun vlakov v železničnej stanici.
Má za účel zabezpečiť vlakovú cestu tak, aby boli pre jazdu vlaku správne postavené výhybky a výkoľajky, v odbočnom smere postavené odvratné výhybky a výkoľajky a tieto zaistené proti nesprávnej a náhodnej manipulácii, aby všetky návestidlá, ktoré by dovoľovali jazdu inému vlaku alebo posunu, zakazovali túto jazdu. Staršie typy zariadení ešte nezabezpečili aj volnosť vlakovej cesty, ale novšie už zabezpečujú aj volnosť tejto cesty a kontrolu správnej činnosti zabezpečovacieho zariadenia. Takisto zabezpečujú aj správnosť postavenia posunovej cesty. 
Železničná stanica, ďalej len stanica, je ohraničená vchodovými návestidlami, ktoré sú umiestnené na okrajoch stanice, podľa množstva koľají, ktoré sa v stanici zbiehajú. Ďalšou dôležitou súčasťou stanice sú výhybky. Zabezpečujú presmerovanie vlaku na potrebnú koľaj v stanici. 
Pre odchod vlaku sú zriadené odchodové návestidlá, ktoré dovoľujú odchod vlaku zo stanice.
Pre zvýšenie bezpečnosti sú v niektorých staniciach zriadené aj koľajové obvody, ktoré priamo zisťujú prítomnosť vlaku na danej koľaji. V dopravnej kancelárii, prípadne na danom stavadle sa to zobrazí na ovládacom paneli ako obsadená koľaj, ktorá je signalizovaná červeným svetlom v signalizácii pre danú koľaj. Závislosti medzi týmito vonkajšími zariadeniami sú riešené zabezpečovacím zariadením. Poznáme zariadenia elektronické, elektrické, mechanické. Zariadenia vylučujú možnosť stretnutia vlakov na jednej koľaji, vzájomné križovanie vlakov medzi koľajami, signalizujú možnú maximálnu rýchlosť pre daný chod vlaku. 
Pri elektronických zabezpečovacích zariadeniach je to riešené základným terminálom na princípe PC, v ktorom sú závislosti riešené programovým vybavením a ovládacia časť je zabezpečená pomocou relé. Vybavenie elektrických zariadení pozostáva z malorozmerových relé kde sú jednotlivé podmienky riešené samotným zapojením relé. Pri mechanických zabezpečovacích zariadeniach sú závislosti riešené mechanicky v riadiacom a stavadlovom prístroji prípadne ručným ovládaním pracovníka.
Mnemotechnická pomôcka.
Pre lepšie pamätanie si úkonov pre postavenie cesty existuje vzorec : PC = J.D.Z.V.N
J - voľnosť koľaJí
D - Dobrá poloha výhybiek
Z - uZamknutie výhybiek
V - Vylúčenie ohrozujúcej cesty
N - správna Návesť

</doc>
<doc id="289031" title="Mária Terézia Habsburská (1638 – 1683)" url="https://sk.wikipedia.org/wiki?curid=289031">
Mária Terézia Habsburská (1638 – 1683)

Mária Terézia Habsburská (* 10. september 1638 – † 30. júl 1683) bola španielska infantka a manželka francúzskeho kráľa Ľudovíta XIV.
Pôvod.
Mária Terézia sa narodila v prvom manželstve španielskeho kráľa Filipa IV. s Izabelou Bourbonskou. Jej otec bol synom kráľa Filipa III. a jeho manželky Margaréty Habsburskej. Obaja prarodičia z otcovej strany patrili do habsburskej dynastie a ich starí otcovia boli bratia, cisári Karol V. a Ferdinand I. Matka Izabela sa narodila v manželstve hugenotského kráľa Francúzska Henricha IV. a Márie Medicejskej. Jej bratom bol Ľudovít XIII., otec jej neskoršieho manžela.
Mária Terézia sa síce narodila ako ôsmy potomok kráľovského páru, ale mala iba jediného brata, ktorý prežil detstvo.
Manželstvo.
9. júna 1660 sa vydala za svojho bratranca, francúzskeho kráľa Ľudovíta XIV. Narodilo sa im šesť detí:

</doc>
<doc id="289040" title="Čermáň" url="https://sk.wikipedia.org/wiki?curid=289040">
Čermáň

Čermáň je mestská časť Nitry ležiaca v jej juhozápadnej časti. Toto sídlisko je v súčasnosti rozdelené Dolnočermánskou ulicou na "Horný Čermáň" a "Dolný Čermáň". Dolný Čermáň je väčšia a staršia časť, v ktorej sa nachádzajú rôzne továrne, firmy, školy, ale aj paneláky a rodinné domy. Horný Čermáň je spleť malých uličiek a rodinných domov, kam nejazdí ani žiaden autobus mestskej hromadnej dopravy. Celý Čermáň je ohraničený z juhozápadu Hornočermánskou ulicou, z východu Cabajskou, zo severu Železničiarskou, Hanulovou ulicou a sčasti Hviezdoslavovou triedou a zo západu Dolnočermánskou a Golianovou ulicou. Čermáň susedí s mestskými časťami Klokočina a Horné Krškany.
V Čermánskej oblasti sa nachádza materská škola, základná škola a dve stredné školy (Stredné odborné učilište potravinárske a Stredná priemyselná škola stavebná). Je tu postavený aj Kostol svätého Urbana.
Na Dolnočermánskej ulici sa nachádza aj Domov sociálnych služieb (domov dôchodcov), na Železničiarskej ulici Domov dôchodcov a domov sociálnych služieb. V niekdajšom Kultúrnom dome na Dolnočermánskej ulici má sídlo Miestny odbor Matice Slovenskej v Nitre, v jej priestoroch sídli i miestna pošta - Nitra 12.
Na Golianovej ulici od roku 1945 pôsobí futbalový klub ČFK Nitra (v minulosti pôsobil pod názvami Dynamo Čermáň, od sedemdesiatych rokov 20. storočia až do začiatku nového storočia ako Strojár Nitra). Klub momentálne pôsobí v 4. lige. Jeho odchodvancami sú napr. Miro Stoch alebo Ľubo Bernáth. Bývalý Strojár v minulosti využíval aj telocvičňu vedľa Stavebnej priemyslovky, pričom budova i areál boli vzorne udržiavané (pribudli tenisové kurty), avšak po nástupe primátora Víteka (SDKÚ) do funkcie chcelo mesto telocvičňu (a hlavne lukratívne pozemky pod ňou) vymeniť za zrúcaninu kúrie v mestskom parku. Telocvičňa i areál boli klubu odňaté a boli na nejakú dobu opustené a postupne chátrali až nakoniec ostali v dezolátnom stave. Dňa 8. decembra 2016 v tom čase už takmer dekádu nevyužívaná telocvičňa zhorela a na jej mieste neskôr postavili úplne novú. 
V polovici osemdesiatych rokov 20. storočia sa začala demolácia pôvodne chudobnej štvrte rodinných domov na uliciach Wolkerova (dnes Golianova) a Karola Marxa. Táto zástavba mala pôvodne ustúpiť novej výstavbe jedného z posledných nitrianskych sídlisk - sídlisku Čermáň Stred. Po revolúcii sa však výstavba sídlisk zastavila, niekoľko rokov zostal tento priestor nevyužitý a zarastený. Až v druhej polovici deväťdesiatych rokov sa spustila na tomto mieste výstavba nových bytových domov, pričom vznikla nová ulica - Južná. Nová štvrť je známa aj ako Martinák (alebo u Martináka) - podľa mena stavebnoinvestičnej spoločnosti, ktorá výstavbu realizovala.

</doc>
<doc id="289053" title="Papradka samičia" url="https://sk.wikipedia.org/wiki?curid=289053">
Papradka samičia

Papradka samičia ("Athyrium filix-femina") je rastlina z čeľade sladičovité ("Polypodiaceae") alebo (podľa niektorých zdrojov) papradkovité ("Athyriaceae").
Druhové meno "filix-femina" (doslova papraď - žena) dostala v časoch, kedy sa toho o rozmnožovaní papraďorastov vedelo len málo a ľudia predpokladali, že papradka samičia je samičia rastlina toho istého druhu ako papraď samčia ("Dryopteris fylix-mas").
Je to bylina bez nadzemnej stonky často rastúca v lesoch severnej pologule. Bežne sa pestuje aj ako okrasná rastlina v záhradách. Uprednostňuje kyslú, ílovitú, vlhkú, humóznu pôdu, nemá rada vápencové podložia. Dorastá do výšky 50 až 100 cm. Má bohatú prízemnú ružicu svetlozelených kopijovitých listov, ktorými pripomína papraď samčiu. Na rozdiel od paprade samčej lístky paprade samičej sú zložitejšie strihané: 2 - 3 krát perovito strihané a tvoria 20 - 40 jariem (čiže párov na hlavnej listovej stopke). Podobná je jej aj papradka alpínska ("Athyrium distendifolium"), ktorá rastie v horských lesoch.
Na spodnej strane listov (tzv. trofosporofytov - listov plniacich vyživovaciu aj rozmnožovaciu funkciu) sa nachádzajú podlhovasté až háčikovito ohnuté kôpky výtrusníc. Dozrievajú v júli až septembri a do zrelosti sú zakryté zreteľnými bočnými brvitými útvarmi. Jej koreň je jedovatý. Už malé množstvo môže zabiť aj človeka.

</doc>
<doc id="289057" title="Vysielač Dubník" url="https://sk.wikipedia.org/wiki?curid=289057">
Vysielač Dubník

Vysielač Dubník () je rádiový a televízny vysielač. Nachádza sa na vrchu Dubník neďaleko rovnomennej osady v Slanských vrchoch.
Konštrukcia.
Tento kotvený oceľový stožiar vysoký 318 metrov je najvyššou stavbou na Slovensku. Konštrukcia stožiara je podobná s Vysielačom Suchá hora. Bol postavený v roku 1961 a do prevádzky bol uvedený 24. februára 1961.
Vedľa vysielača sa nachádza voľne stojaca oceľová telekomunikačná veža.
V auguste v roku 1968 bola ruskými okupačnými vojskami zničená vysielacia technika. Vysielač bol odstavený aj z dôvodu požiaru.
Šírený program.
Vysielacie stredisko patrí medzi najdôležitejšie a najvýkonnejšie vysielače na Slovensku. Signál z Dubníka je dostupný na veľkej časti východného Slovenska s výraznými presahmi do okolitých krajín. Prioritne má pokryť Košickú kotlinu, Východoslovenskú nížinu so Zemplínom a Šariš, no presahy umožňujú prijímať signál i na Spiši či Liptove.
TV vysielače.
V apríli 2011 bolo ukončené šírenie analógového signálu Dvojky a TV Markíza, v auguste 2011 aj Jednotky.
Digitálne televízne vysielanie.
28. apríla 2011 bola spustená distribúcia verejnoprávneho multiplexu.
DAB+ 
Do budúcna sa ráta aj so spustením digitálneho rozhlasového vysielania z tohto vysielača. 
Vďaka ktorému sa k DAB+ signálu dostane aj väčšia časť východného Slovenska.
Najbližšie vysielače.
Okolité významné vysielače a vzdialenosť k nim:
Prístup.
K vysielaču vedie asfaltová cesta z obce Zámutov, Zlatá Baňa alebo bývalej osady Dubník, ktorá je súčasťou obce Červenica.

</doc>
<doc id="289235" title="Ekoterorizmus" url="https://sk.wikipedia.org/wiki?curid=289235">
Ekoterorizmus

Ekoterorizmus alebo zelený terorizmus je násilie páchané s úmyslom podporiť ekologickú alebo environmentálnu činnosť či záležitosť v oblasti práv zvierat. Hranice medzi ekoterorizmom, poškodzovaním cudzieho majetku a spoločensky akceptovateľnou mierou protestu sú vnímané rozdielne a použitie pojmu ekoterorizmus je preto rozporuplné. Za najznámejšie celosvetové ekoteroristické skupiny sa považuje Earth First!, Animal Liberation Front a Earth Liberation Front (ELF). 
Na začiatku osemdesiatych rokov dvadsiateho storočia sa začali vytvárať aj ozbrojené skupiny. V tomto prípade možno ekoterorizmus chápať ako násilie alebo vyhrážanie sa násilím, ktoré má povahu trestného činu. Je namierené proti určitým ľuďom a ich majetku a je páchané ekologicky orientovanými skupinami ľudí a z ekologicko-politických dôvodov. Cieľom je zastrašiť majiteľov a zamestnancov firiem a konzumentov, alebo upútať pozornosť verejnosti na istý ekologický problém, pričom čin má často symbolickú povahu. Najznámejšie z takýchto skupín sú Animal Rights Militia (ARM), Justice Department (JD), Animal Liberation Brigade (RCALB).
S ekoterorizmom sa často nesprávne stotožňuje pojem ekofašizmus. K ekofašizmu sa najčastejšie prirovnávajú hnutia Gaia Liberation Front (GLF) a Church of Euthanasia (CoE).

</doc>
<doc id="289380" title="Česko Slovenská SuperStar" url="https://sk.wikipedia.org/wiki?curid=289380">
Česko Slovenská SuperStar

Česko Slovenská SuperStar je interaktívna hudobná súťaž s prvkami reality show, ktorá sa vysielala v Česku a na Slovensku. V Česku ju vysielala komerčná TV Nova a na Slovensku sesterská televízia Markíza. Táto súťaž vychádza z pôvodnej britskej verzie súťaže Pop Idol, ktorá sa pod viacerými názvami vysiela po celom svete. V Česku aj na Slovensku boli (pod inými názvami) odvysielané 3 ročníky tejto súťaže, v roku 2009 došlo k zlúčeniu týchto verzií z dôvodu zníženia nákladov a zvýšenia atraktivity pre divákov.
Koncept súťaže zostáva podobný predošlým ročníkom súťaží Česko hledá Superstar a Slovensko hľadá Superstar.
Sledovanosť.
Podrobnosti pozri pod:

</doc>
<doc id="289400" title="Frederick Reines" url="https://sk.wikipedia.org/wiki?curid=289400">
Frederick Reines

Frederick Reines (* 16. marec 1918, Paterson, New Jersey, USA - † 26. august 1998, Orange, Kalifornia) bol americký fyzik. 
V roku 1995 dostal Nobelovu cenu za jeho detekciu neutrína v experimente, ktorý vykonal v roku 1956 spolu s Clydeom Cowanom. Reines prebral Nobelovu cenu aj v Cowanovom mene, ktorý sa jej udelenia nedožil. V roku 1995 dostal Nobelovu cenu za fyziku aj Martin Lewis Perl, avšak za iný objav. Frederick Reines spravil aj niekoľko ďalších významných experimentov v leptónovej fyzike.

</doc>
<doc id="289901" title="Cinematik" url="https://sk.wikipedia.org/wiki?curid=289901">
Cinematik

Medzinárodný filmový festival Cinematik Piešťany je filmový festival konajúci sa každoročne od roku 2006 počas druhého septembrového týždňa v Piešťanoch, na Slovensku. Prináša v súťažnej kategórii vždy tie najlepšie z európskych filmov uplynulého roku. Od roku 2011 je Cinematik členom prestížnej medzinárodnej siete festivalov a distribútorov Eye on Films, ktorá združuje 150 partnerov z celého sveta. 14. ročník festivalu sa konal od 10. do 15. septembra 2019.
Hlavným organizátorom festivalu je MFF Piešťany o. z., spoluorganizátormi sú Mesto Piešťany a Slovenské liečebné kúpele Piešťany. Festival sa v priebehu rokov odohrával na rôznych miestach v meste, pričom vždy pracuje aspoň so šiestimi scénami: v Dome umenia, kine Fontána, kine Klub (MsKS), v Hudobnom pavilóne, Kursalone, v Elektrárni, v Arte a pod holým nebom formou Bažant Kinematografu v blízkosti Domu umenia alebo na Kúpeľnom ostrove. Návštevníkom bolo v minulosti taktiež k dispozícii stanové mestečko, ktoré sa nachádzalo v areáli futbalového štadiónu alebo na Červenej veži a stálou súčasťou je Cinematik Bar pred Domom umenia.
Ročná návštevnosť festivalu sa pohybuje v rozmedzí 12-17 000 divákov.
Idea festivalu.
Cinematik je zameraný na mladých talentovaných tvorcov filmov a dáva si za cieľ predstaviť aktuálnu európsku filmovú tvorbu. Ďalším cieľom festivalu je podpora slovenskej kinematografie. Aj preto vznikla súťažná sekcia celovečerných slovenských dokumentárnych filmov Cinematik.doc. Festival taktiež spoluorganizuje medzinárodný seminár zameraný na vývoj a koprodukovanie dokumentov v Európe. Organizátori propagujú festival v Piešťanoch ako „dovolenku na konci leta“, nakoľko hlavné premietacie sály sa nachádzajú v pokojnom prostredí hlavného piešťanského parku, Sadu Andreja Kmeťa.
Festivalový štáb.
Čestnou riaditeľkou festivalu je už od založenia slovenská herečka Božidara Turzonovová. Výkonným riaditeľom je Tomáš Klenovský a umeleckým riaditeľom je Vladimír Štric. O zisku hlavnej ceny Meeting Point Europe rozhoduje panel 15 európskych filmových kritikov z 15 krajín.

</doc>
<doc id="289906" title="Zoznam manželiek a manželov neapolských panovníkov" url="https://sk.wikipedia.org/wiki?curid=289906">
Zoznam manželiek a manželov neapolských panovníkov

Zoznam manželiek a manželov neapolských panovníkov obsahuje mená žien a mužov, ktorí sa po sobáši s neapolským panovníkom stali kráľovnami a kráľmi. Nikdy však samostatne nevládli, najviac mohli byť regentmi svojich neplnoletých detí.
História Neapolského kráľovstva je úzko spojená s dejinami Sicílskeho kráľovstva. Do roku 1282 existovalo tzv. Kráľovstvo oboch Sicílií. Prvým kráľom Kráľovstva oboch Sicílií sa stal v roku 1130 Roger II. V roku 1282 sa pre veľké nepokoje v krajine za vlády Karola I. z Anjou kráľovstvo rozpadlo na dve časti. Sicílsky trón získal aragónsky kráľ Peter III. a Karolovi pripadlo Neapolské kráľovstvo. Kráľovstvo oboch Sicílií sa ešte obnovilo v rokoch 1816 – 1861 za vlády Ferdinanda I., ktorý v Neapolskom kráľovstve vládol ako Ferdinand IV. a v sicílskom ako Ferdinand III..
Kapetovsko-anjouovská dynastia (staršia vetva).
Neapolská kráľovná Jana I., ktorá bola zo staršej dynastie Anjouovcov, zostala bezdetná a napriek tomu, že existovali dediči zo staršej dynastie Anjouovcov (napríklad dračskí Anjouovci), rozhodla sa označiť Ľudovíta ("vládol ako Ľudovít I.") za svojho právoplatného dediča a ten na trón nastúpil po jej smrti v roku 1382. Ľudovít bol z Valoisovsko-anjouovskej dynastie. Ale po období bojov s Aragóncami v južnom Taliansku začali o nadvládu v Neapolsku súperiť dva anjouovské rody. Dračská línia bola spočiatku úspešná pri nadvláde v Neapolsku, valoiskí Anjouovci zase ovládli Provensalsko a naďalej súperili o trón pod vedením Ľudovíta II. (potomok Ľudovíta I.), ktorý bol avignonským protipápežom korunovaný za neapolského kráľa. Teda tak v Neapolsku vládli v rokoch 1382 – 1426 defakto dvaja králi. Na konci týchto bojov o trón uznala kráľovná Jana II., ktorá nemala potomkov, vojvodu Ľudovita III. v roku 1426 za dediča trónu. Ľudovít III. však zomrel skôr ako Jana, a tak jeho brat René zdedil jeho nároky na trón. Jana II. určila ešte pred svojou smrťou Reného za nástupcu a dediča trónu a ten nastúpil v roku 1435.
V nasledujúcej tabuľke sú uvedené aj manželky kráľov, ktorí vládli len formálne ("sú označení kurzívou") a vládli súčasne s panovníkmi z dynastie dračských Anjouovcov, ktorí sú uvedený v predchádzajúcej tabuľke.
Valoisko-anjouovská dynastia.
V roku 1435 vymreli dračskí Anjouovci, a tak sa neapolský trón dočasne uvoľnil pre Valoisovcov. Posledný kráľ z tohto rodu, René, bol vyhnaný z Neapolska v roku 1442 Alfonzom V. Aragónskym, ktorý kráľovstvo vojensky dobyl. Alfonz V. sa považoval za právoplatného následníka Jany II..

</doc>
<doc id="289938" title="Juraj Černý" url="https://sk.wikipedia.org/wiki?curid=289938">
Juraj Černý

Juraj „Ďuro“ Černý (* 10. júl 1961, Bratislava, Česko-Slovensko† 26. február 2016, Mosonmagyaróvár, Maďarsko) bol hráč na bicie nástroje. Preslávil sa najmä ako bubeník slovenskej hard rockovej skupiny Tublatanka, ktorú založil spolu s Maťom Ďurindom roku 1982. S Tublatankou nahral (za 10 rokov pôsobenia) 7 štúdiových albumov. V roku 1996 skupinu opustil. Popri Tublatanke, hral aj vo významnej slovenskej punk rockovej skupine Slobodná Európa. V roku 1995 sa stal autorom projektu "Ďuro Černý Company", kde spojil niekoľko hviezd domácej hudobnej scény. 
Ďuro Černý používal bicie značky Pearl export a za povšimnutie stojí používanie dvoj-kopáku, napr. na albume "Žeravé znamenie osudu" (Tublatanka).
Vyštudoval dokumentárnu tvorbu na VŠMU v Bratislave. Po odchode z Tublatanky sa teda venoval tejto oblasti - filmy, réžia, scenáre, kamera. (napr. klip skupiny Hex - Som On). V prvej polovici 90. rokov mal problémy s drogami, konkrétne s heroínom. Nasledovali problémy s Tublatankou, neschopnosť vystupovať s ňou. Podstúpil však intenzívnu liečbu a pri odchode zo skupiny v roku 1996 bol už "čistý". 
Potom hral so skupinou Love 4 Money s Matúšom Kľúčikom. Jeho posledné pôsobenie bolo v skupine Slobodná Európa.
Jeho brat Vlado Černý je herec, riaditeľ Divadla Astorka Korzo ’90.
Zomrel 26. februára 2016.

</doc>
<doc id="290081" title="Zoznam manželiek a manželov sicílskych panovníkov" url="https://sk.wikipedia.org/wiki?curid=290081">
Zoznam manželiek a manželov sicílskych panovníkov

Zoznam manželiek a manželov sicílskych panovníkov obsahuje mená žien, ktoré sa po sobáši s neapolským panovníkom stali kráľovnami. Nikdy však samostatne nevládli. Počas obdobia existencie Sicílskeho kráľovstva existoval iba jediný kráľovský manžel, a to Martin I. Sicílsky, manžel Márie Sicílskej, ktorá bola vládnucou kráľovnou. Až po smrti svojej manželky sa stal kráľom.
História Neapolského kráľovstva je úzko spojená s dejinami Sicílskeho kráľovstva. Do roku 1282 existovalo tzv. Kráľovstvo oboch Sicílií. Prvým kráľom Kráľovstva oboch Sicílií sa stal v roku 1130 Roger II. V roku 1282 sa pre veľké nepokoje v krajine za vlády Karola I. z Anjou kráľovstvo rozpadlo na dve časti. Sicílsky trón získal aragónsky kráľ Peter III. a Karolovi pripadlo Neapolské kráľovstvo. Kráľovstvo oboch Sicílií sa ešte obnovilo v rokoch 1816 – 1861 za vlády Ferdinanda I., ktorý v Neapolskom kráľovstve vládol ako Ferdinand IV. a v sicílskom ako Ferdinand III..

</doc>
<doc id="290152" title="Andrej Nikolajevič Kolmogorov" url="https://sk.wikipedia.org/wiki?curid=290152">
Andrej Nikolajevič Kolmogorov

Andrej Nikolajevič Kolmogorov (* 25. apríl 1903, Tambov, Rusko – † 20. október 1987, Moskva, ZSSR) bol ruský matematik. Patril medzi špičku vo viacerých odvetviach matematiky a fyziky, najmä v teórii pravdepodobnosti, topológii, intuicionistickej logike, teórii turbulencie, klasickej mechanike a výpočtovej zložitosti.
Po Andrejovi Nikolajevičovi Kolmogorovovi je pomenované veľké množstvo matematických konceptov, viet a teórií (napr. Kolmogorovská zložitosť). Dostal tiež viacero vedeckých ocenení, medzi ktorými je pravdepodobne najvýznamnejšia Wolfova cena za matematiku (1980). 

</doc>
<doc id="290203" title="Vladimír Dravecký" url="https://sk.wikipedia.org/wiki?curid=290203">
Vladimír Dravecký

Vladimír Dravecký (* 3. jún 1985,Košice) je slovenský hokejový útočník, v súčasnosti oblieka dres českého klubu HC Třinec. 
Klubový hokej.
Dravecký je košickým odchovancom, pričom v slovenskej extralige debutoval v sezóne 2001/2002. V sezóne 2002/2003 si okrem juniorky Košíc vyskúšal aj hru medzi mužmi, keď si v niekoľkých zápasoch obliekol dres prvoligového Trebišova. V ročníku 2003/2004 hral v extraligovom mužstve Košíc. V základnej časti odohral 43 zápasov, v ktorých strelil svoj prvý extraligový gól a pridal k nemu tri asistencie. V závere sezóny hosťoval v prvoligovom Prešove. V sezóne 2004/2005 strelil v 51 zápasoch päť gólov, ku ktorým pridal šesť nahrávok. V play-off odohral všetkých desať stretnutí. V 62 stretnutiach základnej časti sezóny 2005/2006 získal 27 bodov (9+18). V ročníku 2006/07 zaznamenal v 52 zápasoch základnej časti 23 kanadských bodov, v play-off pridal osem bodov v jedenástich dueloch. Po vydarenej sezóne mu ponúkol dvojročnú zmluvu klub zámorskej NHL Los Angeles Kings. V NHL však šancu nedostal a dve sezóny pôsobil vo farmárskom klube Kings, Manchester Monarchs v AHL. Po dvoch rokoch strávených v zámorí sa vrátil do mužstva HC Košice, s ktorým sa dohol na jednoročnom kontrakte. K zisku majstrovského titulu prispel 25 gólmi a 28 asistenciami. Pred nasledujúcou sezónou 2010/2011 podpísal s tímom ruskej KHL Jugra Chanty-Mansijsk dvojročnú zmluvu. Za Jugru však odohral iba sedem zápasov, v ktorých zaznamenal dve asistencie. Následne ho Jurga poslala do tímu Molot Perm z nižšej súťaže VHL, kde odohral deväť duelov. Po ukončení spolupráce s Jugrou Chanty-Mansijsk sa vrátil na Slovensko, kde opäť posilnil extraligové Košice, s ktorými sa na konci sezóny tešil zo zisku majstrovského titulu. V sezóne 2011/2012 odohral 55 zápasov základnej časti (23+20) a 16 zápasov play off (11+2). Košice získali striebro, keď podľahli bratislavskému Slovanu tesne 3:4 na zápasy. Pred sezónou 2012/2013 sa s klubom HC Slovan Bratislava dohodol na zmluve na dve sezóny do "30. apríla 2014". Za Slovan odohral 23 duelov, v ktorých zaznamenal 8 bodov (2+6). Začiatkom januára 2013 s ním vedenie klubu ukončilo spoluprácu. Následne sa dohodol na spolupráci do konca sezóny 2012/2013 s fínskym klubom Espoo Blues. V sezóne 2013/2014 pôsobil v švajčiarskom HC Ajoie. Pred sezónou 2014/2015 bol na skúške v českom klube HC Oceláři Třinec, s ktorým sa následne dohodol na zmluve do konca sezóny.
Reprezentácia.
V slovenskom drese odohral 52 zápasov, strelil 10 gólov a zaznamenal "9" asistencií. 

</doc>
<doc id="290213" title="WTA Finals" url="https://sk.wikipedia.org/wiki?curid=290213">
WTA Finals

WTA Finals (slov. turnaj Majsteriek) je ženský tenisový turnaj, ktorý sa hráva na konci sezóny. Štartuje tu osem najlepších hráčok podľa rebríčka WTA. Najviac titulov má Martina Navrátilová, keď dokázala vyhrať osem vo dvojhre, a šesť vo štvorhre. Súčasná víťazka vo dvojhre je Ashleigh Bartyová a vo štvorhre pár Tímea Babosová a Kristina Mladenovicová.
Sídlo turnaja.
Prvý ročník sa odohral v roku 1972 v americkom meste Houston a vyhrala ho američanka Billie Jean Kingová. Ale po roku sa turnaj presunul do Boca Ratonu na Floridu. V roku 1974 sa turnaj na tri roky sťahoval do Los Angeles. V 1977 sa turnaj presunul do New Yorku a ostal tam len jeden rok a turnaj hostil Oakland. No ale prišiel rok 1979 turnaj sa usadil na 23 rokov v New Yorku. V roku 2001 sa turnaj dostal do Mníchova a tam ostal len jednu sezónu a vrátil sa do Los Angeles na štyri roky. Potom sa dostal na dva roky do Madridu a tam dokázala vyhrať dvakrát Justine Heninová. V rokoch 2008 - 2010 sa hral v katarskej Dauha a 2011 - 2013 v tureckom Istanbule. V rokoch 2014–2018 sa konal turnaj v Singapúre. V súčasnosti je dejiskom turnaju Šen-čen.
Oficiálne názvy turnaja.
Tento turnaj má viac ako 40-ročnú históriu firemného sponzorstva a finálový turnaj je pomenovaný podľa spoločnosti, ktorá ju sponzoruje.
Zoznam finálových zápasov.
Dvojhra.
 Finálové zápasy vo dvojhre sa na turnaji od 1984 až 1998 konali vo forme 5 setov.

</doc>
<doc id="290354" title="Jozef I. Bonaparte" url="https://sk.wikipedia.org/wiki?curid=290354">
Jozef I. Bonaparte

Jozef I. Bonaparte (* 7. január 1768, Corte, Korzika – † 28. júl 1844, Florencia, Taliansko), pôvodným menom "Giuseppe Buonaparte", bol najstarší brat Napoleona Bonaparte. Ten ho vymenoval za neapolského kráľa (1806 – 1808) a neskôr za španielskeho kráľa (1808 – 1813), kde vládol ako Jozef I..
Štúdium a kariéra diplomata.
Vďaka kráľovskému štipendiu pre chudobnú šľachtu mohli bratia Jozef a Napoleon študovať vo Francúzsku. V roku 1779 vstúpil Jozef na internát v Autune. Pôvodne mal študovať náboženstvo, no nakoniec študoval právo na univerzite v Pise, kde študoval aj jeho otec Karol (Carlo). Po dokončení štúdia pracoval ako advokát, sudca a ako francúzsky veľvyslanec sa venoval diplomatickým úlohám v Ríme. Aj konkordát uzatvorený s pápežským stolcom v roku 1801 vznikol vďaka jeho správnemu postupu pri diplomatických jednaniach. V roku 1793 vstúpil v Marseille do slobodomurárskej lóže "Parfaite Sincérité", a v roku 1804 ho brat Napoleon Bonaparte vymenoval za veľmajstra lóže "Veľký Orient Francúzska" ("Grand Orient de France"). V Neapolskom kráľovstve bol veľmajstrom lóže "Veľký Orient Talianska". 
Neapolský a španielsky kráľ.
V roku 1806 ho jeho brat Napoleon dosadil na neapolský trón. V roku 1808 ho nahradil jeho nástupca, Napoleonov generál a švagor, Joachim Murat. V tom istom roku bol vymenovaný za španielskeho kráľa. Na španielskom tróne bol váhavý, nesystematický a neprofesionálny, čím si vyslúžil bratovu kritiku. Tá spôsobila, že chcel vstúpiť do kláštora.
Exil v USA, návrat do Európy a smrť.
Po prehratej bitke pri Vittorie, v ktorej mal na prehre výrazný podiel, musel 11. decembra 1813 opustiť Španielsko. Po páde jeho brata odišiel do exilu do USA do Bordentownu v Jersey. Prežil tam 17 rokov. Zomrel v Taliansku, ale pochovaný je vo Francúzsku blízko svojho brata v parížskej Invalidovni v bočnej kaplnke.
Manželstvo a potomkovia.
1. augusta 1794 sa vo Francúzsku oženil s Júliou Claryovou, s ktorou mal neskôr tri deti.
Milenky a nemanželské deti.
Ďalšie dve deti mal so svojou milenkou Máriou Giuliou Colonna, grófkou di Atri:
Jeho ďalšou milenkou bola Annette Savageová, Madame de la Folie, ktorá mu porodila ďalšie dve dcéry:
Syna Félixa Jozefa Františka Lacoste (* 1825) mal aj s Émilie Hémartovou (1798 – 1879). 

</doc>
<doc id="290438" title="Škola umeleckého priemyslu (Košice, Jakobyho 15)" url="https://sk.wikipedia.org/wiki?curid=290438">
Škola umeleckého priemyslu (Košice, Jakobyho 15)

Škola umeleckého priemyslu je stredná škola v Košiciach na Jakobyho ulici. Štúdium na škole je denné štvorročné a končí maturitnou skúškou. Učebný plán je zostavený zo všeobecno-vzdelávacích predmetov, spoločných pre všetkých študentov, ale aj odborných predmetov, špecificky určených podľa jednotlivých študijných odborov.
História.
Počiatky školy začali "Strednou priemyselnou školou stavebnou a zememeračskou", na ktorej sa vyučoval odbor užité umenie. Oddelením sa od Strednej priemyselnej školy v roku 1973 vznikla "Stredná umelecko-priemyselná škola". Škola sa prispôsobila požiadavkám na trhu práce a bola transformovaná na "Školu úžitkového výtvarníctva". Neskôr zmenila názov na "Škola umeleckého priemyslu", ktorý nesie do dnes.
Možnosti štúdia.
V súčasnosti škola poskytuje možnosť štúdia v 4-ročných študijných odboroch ukončených maturitnou skúškou:

</doc>
<doc id="290488" title="Nikolaj Gennadijevič Basov" url="https://sk.wikipedia.org/wiki?curid=290488">
Nikolaj Gennadijevič Basov

Nikolaj Gennadijevič Basov (; * 14. december 1922, Usmaň, Rusko, ZSSR - † 1. júl 2001, Moskva) bol sovietsky a ruský fyzik. 
Za svoj základný výskum v oblasti kvantovej elektroniky, ktorý viedol k vynálezu laseru a maseru dostal v roku 1964 Nobelovu cenu za fyziku (spolu s Alexandrom Michajlovičom Prochorovom a Charlesom Hardom Townesom). Bol tiež držiteľom viacerých sovietskych štátnych vyznamenaní - Leninova cena (1959), Štátna cena ZSSR (1989), Hrdina socialistickej práce (1969, 1982).
Životopis.
Narodil sa v ruskej rodine v Usmani, neskôr žil s rodičmi vo Voroneži. V roku 1941 skončil strednú školu a nastúpil na základnú vojenskú službu, kde bol vybraný do lekárskej školy. Po tom čo v roku 1943 ukončil štúdium na Kujbyševskej medicínskej akadémii sa zapojil do diania druhej svetovej vojny. Pôsobil ako zdravotník na fronte (v jednotkách 1. ukrajinského frontu). 
Po vojne študoval v Moskve jadrovú fyziku pod vedením M.A. Leontoviča a M.A. Prochorova. Od roku 1948 pracoval vo Fyzikálnom ústave akadémie vied ZSSR. V roku 1953 obhájil kandidátsku prácu. O dva roky neskôr doktorskú dizertáciu. V rokoch 1958 - 1972 bol zástupcom riaditeľa Fyzikálneho ústavu a od roku 1973 do roku 1989 bol jeho riaditeľom. V roku 1963 tu zriadil Laboratórium kvantovej rádiofyziky, ktoré viedol až do svojej smrti.
Bol aktívnym členom komunistickej strany a viackrát zvolený do Rady Zväzu Najvyššieho sovietu ZSSR. V roku 1973 sa postavil proti Sacharovovým vyhláseniam, ktoré podľa Basovových slov „...diskreditovali (štátny systém, zahraničnú a domácu politiku Sovietskeho zväzu...“ a jeho činnosť v oblasti ľudských práv „...ako diskreditujúcu česť a dôstojnosť sovietskeho vedca.“

</doc>
<doc id="290492" title="Zwinger (Drážďany)" url="https://sk.wikipedia.org/wiki?curid=290492">
Zwinger (Drážďany)

Zwinger v Drážďanoch je jedna z popredných barokových pamiatok v Nemecku. 
V 17. storočí ho postavil saský kurfirst August Silný. V súčasnosti sa v paláci nachádza jedna z najväčších zbierok porcelánu. Sú tu vystavené aj obrazy maliarov Raffaela, Holbeina ml. a Cranacha st., ďalej zbierka strelných a kostných zbraní a zbierka brnení. V roku 1945 bol palác Zwinger pri bombardovaní Drážďan značne poškodený, no po skončení vojny bol zrekonštruovaný. Názov paláca je odvodený z nemeckého slova "Zwinger" (čo znamená parkán); palác totiž leží v miestach pôvodných mestských hradieb.
Výstavba paláca.
Začiatok stavby.
Palác sa začal stavať na príkaz saského kurfirsta, Augusta II., ktorý sa neskôr v roku 1697 stal poľským kráľom. Tak ako veľa iných panovníkov, aj on napodobňoval životný štýl Ľudovíta XIV. Palác dal postaviť na jazdecké a karnevalové slávnosti, ale dal tam vystavať aj oranžériu, kde sa pestovali pomarančovníky. Po oslavách pri príležitosti svadby kurfirstovho syna už Zwinger nebol taký obľúbený na konanie hier a slávností a začal slúžiť najmä ako galéria.
Stavba za Pöppelmanna.
Výstavbou bol poverený architekt Matthäus Daniel Pöppelmann, ktorý stavbu pojal ako umelecké dielo. Veľa plastík, ktorými je Zwinger vyzdobený, vytvoril sochár Balthasar Permoser. Jeho najveľkolepejšie dielo v tomto paláci, "Kúpel nýmf", sa nachádza vo Francúzskom pavilóne v priestore s jaskyňami, sochami a fontánami. Pöppelmann sa ešte pričinil o výstavbu "Korunnej brány", z ktorej po oboch stranách vybiehajú dve symetrické galérie. Na juhovýchodnej strane je to pavilón so zvonkohrou a na druhej strane hudobný pavilón. Pálac však nebol dokončený ešte za života architekta. 
Prestavba v 19. storočí.
Súčasnú podobu dostal palác až v 19. storočí, kedy tu architekt Gottfried Semper vybudoval novorenesančnú budovu obrazovej galérie, v ktorej sa dodnes nachádzajú diela ako Sixtínska Madona, diela od Rembrandta, či ďalších významných umelcov.
Zbierky.
V paláci Zwinger sa aj v súčasnosti nachádza veľa cenných a vzácnych zbierok a umeleckých diel. Medzi ne patrí napríklad zbierka porcelánu s cennými porcelánovými plastikami z obdobia meißenskej manufaktúry aj s dielami Johanna Friedricha Böttgera, ktorý vynašiel biely tvrdý porcelán.

</doc>
<doc id="290816" title="Richard Sulík" url="https://sk.wikipedia.org/wiki?curid=290816">
Richard Sulík

Ing. Richard Sulík (* 12. január 1968, Bratislava) je slovenský ekonóm, politik, bývalý europoslanec a súčasný minister hospodárstva Slovenskej republiky. Je zakladateľom pravicovo-liberálnej politickej strany Sloboda a Solidarita. Vo vláde Ivety Radičovej v období rokov 2010 až 2011 bol predsedom Národnej rady SR. Vo vláde Igora Matoviča bol ministrom hospodárstva od 21. marca 2020 do 23. marca 2021, kedy podal demisiu. Do vlády sa vrátil 1. apríla 2021, kedy zasadol ako minister hospodárstva do vlády Eduarda Hegera.
Život.
Richard Sulík sa narodil 12. januára 1968 v Bratislave, má dve mladšie sestry. 
V rokoch 1974 až 1980 navštevoval základnú školu v Bratislave. V roku 1980, vo veku dvanástich rokov, emigroval spolu s rodičmi do Západného Nemecka. V rokoch 1980 až 1984 navštevoval strednú školu (Realschule) v Mníchove, Gelsenkirchene a nakoniec v Pforzheime. Od roku 1984 do roku 1987 navštevoval technické gymnázium v Pforzheime. Od roku 1987 do roku 1989 študoval všeobecnú fyziku na Technickej univerzite v Mníchove a od roku 1989 do roku 1992 podnikovú ekonomiku (Betriebswirtschaftslehre) na Univerzite Ludwiga Maximiliána v Mníchove, avšak po absolvovaní základného stupňa vysokoškolského štúdia (Vordiplom) v roku 1992 štúdium v Nemecku prerušil. V roku 1991 sa vrátil na Slovensko, kde založil firmu FaxCOPY a riadil ju 10 rokov. Vo firme už nepôsobí a nemá v nej po predaji ani majetkový podiel. V roku 2003 promoval na Národohospodárskej fakulte Ekonomickej univerzity v Bratislave. 
Politická činnosť.
Bol spoluautorom slovenskej daňovej reformy uskutočnenej v roku 2003. Daňová reforma zaviedla rovnú 19 % daň zo všetkých druhov príjmov, ako i zjednotila daň z pridanej hodnoty na základnú sadzbu 19 % (avšak po novele z roku 2008 existujú opäť 2 sadzby so spodnou určenou na 10 %). Neskôr pôsobil ako poradca ministrov financií Ivana Mikloša (2002–2003) a Jána Počiatka (2006–2007).
Od roku 2004 dva roky viedol spoločnosť "Odvoz a likvidácia odpadu, a.s.", ktorá je vo vlastníctve mesta Bratislava a je zodpovedná za odvoz, spracovanie a likvidáciu odpadu v meste.
Predseda NR SR.
Po úspechu strany SaS v parlamentných voľbách 12. júna 2010 (12,14 %) bol zvolený za predsedu Národnej rady Slovenskej republiky.
Sulíkova strana SaS v októbri 2011 odmietla podporiť vládny návrh slovenskej účasti na tzv. Eurovale. Otázka hlasovania o Eurovale bola následne spojená s dôverou vláde Ivety Radičovej. Poslanci SaS svoj názor nezmenili, Euroval nebol schválený a vláda stratila dôveru parlamentu. 13. októbra 2011 bol Richard Sulík odvolaný z postu predsedu NR SR. Za predsedu bol následne zvolený Pavol Hrušovský.
Richardovi Sulíkovi stúpla podľa prieskumu Inštitútu pre verejné otázky dôveryhodnosť zo 3 % vo februári 2011 na 7 %, o rok neskôr. Sulík bol spolu s Danielom Lipšicom šiestym najdôveryhodnejším politikom Slovenska.
Europoslanec.
Dňa 24. mája 2014 získal poslanecký mandát vo voľbách do Európskeho parlamentu.
Minister hospodárstva.
Po vytvorení vládnucej koalície s OĽANO po parlamentných voľbách v roku 2020 sa Sulík stal podpredsedom vlády pre ekonomiku a ministrom hospodárstva SR vo vláde Igora Matoviča. V súvislosti s koaličnou krízou 22. marca 2021 oznámil, že podáva demisiu a odstupuje z postu ministra hospodárstva. 
Deň na to, 23. marca, prijala prezidentka Zuzana Čaputová jeho demisiu a ministrom dočasne poverila ministra dopravy a výstavby Andreja Doležala, ktorý bol dočasne poverený vedením aj ministerstva práce, sociálnych vecí a rodiny.
Rezignácia a pozastavenie členstva v koalícii.
Vzhľadom na rozdielne pohľady v koalícii Sulík od 25.marca 2021 pozastavuje členstvo SaS v koalícii. Predčasné voľby odmieta, naďalej bude pôsobiť v NRSR, s tým že má záujem ďalej rokovať 
Podľa Veroniky Remišovej sa Richard Sulík a Igor Matovič chystajú spraviť najväčšiu chybu svojho politického pôsobenia.

</doc>
<doc id="290869" title="Stredná priemyselná škola dopravná (Košice, Hlavná 113)" url="https://sk.wikipedia.org/wiki?curid=290869">
Stredná priemyselná škola dopravná (Košice, Hlavná 113)

Stredná priemyselná škola dopravná v Košiciach (skrátene SPŠD), je najstaršia dopravná priemyselná škola na Slovensku. Nachádza sa priamo v historickom centre Košíc, v objekte bývalých kasární. Od školského roku 1967/1968 až do súčasnosti opustilo jej bránu viac ako 7 500 absolventov denného aj diaľkového štúdia, ktorí našli svoje uplatnenie v rôznych funkciách najmä v železničnej, automobilovej a mestskej hromadnej doprave.
Štúdium.
V súčasnosti poskytuje najkomplexnejšiu ponuku štvorročných denných študijných odborov v dopravnom, ekonomickom aj technickom zameraní:

</doc>
<doc id="290907" title="Karosa B 931" url="https://sk.wikipedia.org/wiki?curid=290907">
Karosa B 931

Karosa B 931 je model mestského autobusu, ktorý vyrábala spoločnosť Karosa Vysoké Mýto medzi rokmi 1995 a 2002 (od roku 1999 v upravenom variante B 931 E). Ide o nástupcu klasického mestského typu Karosa B 731.
Konštrukcia.
B 931 je dvojnápravový autobus s polosamonosnou karosériou panelovej konštrukcie a štandardou výškou podlahy. Oproti predchádzajúcemu modelu B 731 je zadné i predné čelo autobusu zaoblené a tvorí ho panel zo sklolaminátu a kostra zo zvarených profilov. Motor je umiestnený za zadnou nápravou, v priestore zadného panelu. Nápravy pochádzajú od firiem PPS Detva (zadná) a LIAZ (predná s nezávislým zavesením). Autobusy boli vybavované systémom ABS a ASR.
V interiéri sú použité čalúnené plastové sedačky potiahnuté látkou a nová protišmyková podlaha. Priestor pre kočík sa nachádza v priestore stredných dverí. Pre nástup a výstup cestujúcich sú určené troje dvojkrídle výklopné dvere v pravej bočnici. Na prianie zákazníka bolo možné autobus vybaviť elektronickým informačným systémom.
Od roku 1999 boli autobusy B 931 vyrábané výhradne v modifikovanej variante označené ako 931 E. Od pôvodného modelu sa B 931 E líši podlahou zníženou v prednej časti vozu o , odlišnou tuhou prednou nápravou Škoda s kotúčovými brzdami.
Výroba a prevádzka.
Prototyp autobusu B 931 (vnútropodnikovo označený ako B19) bol prvýkrát predstavený na Medzinárodnej výstave mestskej dopravy v Paríži v máji 1995, v Česku potom na brnianskom veľtrhu Autotec v júni rovnakého roku. Jedenásťkusová overovacia séria, z ktorej 10 kusov, vrátane tohto prototypu, bolo odpredaných DP Praha, bola vyrobená na konci roku 1995. Autobusy boli vybavené ako motormi LIAZ (v kombinácii s prevodovkou Voith), tak motormi Renault (v kombinácii s prevodovkou ZF). Sériová výroba začala roku 1996.
Od roku 1999 produkovala Karosa iba upravenú verziu B 931 E, výroba tohoto typu bola ukončená roku 2002.
Autobusy B 931 nahradili vo výrobe typ B 731, ktorého posledné kusy opustili brány Karosy v roku 1996. Typ B 931 bol dodávaný do mnohých miest v Česku a na Slovensku, ktoré prevádzkujú MHD, kde nahradil či doplnil práve autobusy B 731. Autobusy B 931, ktoré sú vo veľkých počtoch v prevádzke doteraz.
Literatúra.
Libor Čuma, Tomáš Kocman, Jiří Mrkos: "Autobusy v brněnské městské dopravě 1930–2005". Pavel Malkus – dopravní vydavatelství, Praha 2005, ISBN 80-903012-6-6.

</doc>
<doc id="291022" title="Vytautas" url="https://sk.wikipedia.org/wiki?curid=291022">
Vytautas

Vytautas, známy aj ako Vitold (, , , , * okolo 1350, Trakai, Litva – † 27. október 1430, Trakai), veľké litovské knieža 1401 – 1429 (reálne 1392 – 1429), 1422 – 1423 súčasne i český kráľ, a litovský kráľ (1429 – 1430). Syn veľkého kniežaťa litovského Kęstutisa, bratanec Vladislava II. Jagela.
Keď od kráľa Vladislava II. Jagela nedostal dedičné kniežatstvo trocké, ale iba Podlesie s Grodnom, spolčil sa s križiakmi a v roku 1390 dvakrát zaútočil na Vilno, ktoré však obliehaniu odolalo. V roku 1391 sa Vilnu podarilo útokom veľmajstra Rádu nemeckých rytierov Konrada Wallenroda a Vytautasa znovu odolať.
Viedol litovské vojská po boku poľského kráľa Vladislava II. Jagela v bitke pri Grunwalde (1410).

</doc>
<doc id="291157" title="Ujgurčina" url="https://sk.wikipedia.org/wiki?curid=291157">
Ujgurčina

Ujgurčina (v arabskom písme "ئۇيغۇرچە", "ئۇيغۇر تىلى", latinke "Uyghurche", "Uyghur tili", v cyrilike "Уйғурчә", "Уйғур тили") alebo presnejšie novoujgurčina je jazyk Ujgurov. Je to turkický jazyk turkotatárskej vetvy blízko príbuzný s turečtinou a uzbečtinou. Ujgursky hovorí 8 – 10 miliónov ľudí. Väčšina u nich žije v Ujgurskej autonómnej oblasti Sin-ťiang (Východný Turkestan) na severozápade Číny. Významné ujgursky hovoriace menšiny žijú v susednom Kazachstane, Kirgizsku a Uzbekistane. Malé komunity Ujgurov žijú tiež na Taiwane, v USA, Nemecku a Turecku.
Nárečia.
Ujgurčina sa delí na tieto nárečia: "centrálna ujgurčina", "hotan (hetian)", "lop (luobu)" a "akto türkmen".
Slovná zásoba.
Hoci základom je turkická slovná zásoba, ujgurčina obsahuje dosť výpožičiek z iných jazykov. Kvôli literárnemu vplyvu čagatajčiny, obsahuje ujgurčina (podobne ako blízka uzbečtina) veľké množstvo perzskej a arabskej slovnej zásoby. Tieto slová sú menej fonologicky asimilované než obdobné výpožičky v iných turkických jazykoch (napr. kirgizština) a zvyčajne sa v nich nedodržuje hlásková harmónia (napr. 'hriech': perzsky "gunāh", ujgursky "günah", kirgizsky "günö"). Ďalšie výpožičky sú z ruštiny a čínštiny, predovšetkým z oblasti modernej slovnej zásoby, technológií a úradných výrazov.
Písmo.
Ujgurské písmo bolo vytvorené na základe persko-arabského písma úpravami, ktoré odpovedajú fonetickým zvláštnostiam ujgurčiny. V krajinách bývalého Sovietskeho zväzu sa používa cyrilika. Na internete sa často používa latinka.
Vývoj ujgurského písma.
Ujgurská abeceda vo svojich dejinách sa písala rôznymi spôsobmi:
Ujgurská abeceda v cyrilike má 2 extra písmena (dvojhlásky).
Ukážka textov.
Ukážka ujgurčiny – Všeobecná deklarácia ľudských práv (Článok 1):

</doc>
<doc id="291168" title="Východný Turkestan" url="https://sk.wikipedia.org/wiki?curid=291168">
Východný Turkestan

Východný Turkestan (iné názvy: Čínsky Turkestan, Ujgurstan alebo Ujgursko, po ujgursky: Sherqiy Türkistan, شەرقىي تۈركىستان, v tradičnej čínštine: 東突厥斯坦, 東土耳其斯坦, v zjednodušenej čínštine: 东突厥斯坦, 东土耳其斯坦) je územie tvoriace v minulosti časť Džungarska a dnes Ujgurskú autonómnu oblasť Sin-ťiang, najväčšiu oblasť Číny. Rozkladá sa v strednej Ázii.
V dávnej minulosti územie osídlili obyvatelia hovoriaci už vymretými tocharskými jazykmi, ktoré sú považované za viac archaické Indoeurópske jazyky, ktoré sa oddelili od hlavného indoeurópskeho stromu veľmi skoro.
V súčasnosti je Východný Turkestan obývaný prevažne Ujgurmi (8 miliónov), ktorí usilujú o nezávislosť a rovnako ako Tibeťania sú terčom útlaku a asimilácie čínskej vlády. Ďalšími národmi sú Kazachovia (1,5 miliónov) a ďalších 16 etník s významným zastúpením. Do oblasti sa vďaka čínskej vládnej politike sťahujú vo veľkom Chanovia (teraz okolo 7 miliónov) a miestni obyvatelia sa obávajú, že budú skoro nasledovať osud Vnútorného Mongolska, kde sa kultúra Mongolov utopila v záplave prisťahovalcov. Čína povoľuje Ujgurom v mestách mať 2 deti, na dedine 3, čo iba prehlbuje obavy Ujgurov o svoj národ v područí Číny. Pôrodnosť je prísne kontrolovaná a sú nariadené odstupy medzi pôrodmi, pravidelné prehliadky u gynekológa a ďalšie predpisy, ktorých nedodržanie je trestané peňažnými pokutami. Pokuta za 4. dieťa môže napr. spôsobiť okolo Chotänu, kedysi slávnej, teraz jednej z najchudobnejších oblastí Sin-ťiangu, 10 000 juanov (50 000 Kč), ktoré sa dá s úradmi vymeniť za potrat alebo pobyt vo väzení. Tieto neutíchajúce snahy o sinoizáciu (počínštenie) sú po tvrdých represiách v 50. rokoch už druhým vyvrcholením dávnych snáh o nadvládu, ktorá vyplývala z vojenských a ekonomických záujmov v strategicky dôležitej oblasti bohatej na nerastné suroviny. K tomu dochádza napriek tomu, že je Čína signatárom Medzinárodného paktu o občianskych a politických právach.
Ujguri sa pokúšali založiť vlastný nezávislý štát už v minulosti, výsledkom ich snahy bola Prvá (1932 – 1934) a Druhá Východoturkestanská republika (1944 – 1949).

</doc>
<doc id="291179" title="Big Nose Kate" url="https://sk.wikipedia.org/wiki?curid=291179">
Big Nose Kate

Mary Katharine Haroneyová-Cummingsová, známa ako Big Nose Kate alebo "Kate Fisher", "Kate Elder" a "Mary Cummings-Haroney" (rodená "Mária Izabella Magdolna Horony;" * 7. november 1850, Érsekújvár, Rakúsko-Uhorsko – † 2. november 1940, Prescott, Arizona, USA), bola americká prostitútka. Stala sa známa ako dlhoročná spoločníčka pištoľníka Johna Henryho „Doc“ Hollidaya. Ako postava amerického folklóru, bol jej život tematizovaný vo viacerých dielach. Faye Dunawayová ju v roku 1971 stvárnila vo filme "Doc".
Detstvo a smrť rodičov.
Kate bola najstaršou z 11 detí doktora Michaela Haroneyho a jeho druhej manželky Kathariny Baldizar Haroneyovej. Nadobudla rozsiahle vzdelanie a ovládala maďarčinu, francúzštinu, španielčinu a angličtinu. Jej otec bol od roku 1862 osobným lekárom neskoršieho cisára Maximiliána I. Mexického. Do roku 1865 žila v Mexiku. 26. marca 1865 jej zomrela matka a o dva mesiace nato otec. Zvyšok rodiny ušiel po zbavení moci a poprave cisára v roku 1867 do mesta Davenport v americkom štáte Iowa.
Kate a jej súrodenci sa dostali do rôznych detských domovov. 1867 sa Kate dostala do starostlivosti Otta Smitha. V rovnakom roku ušla loďou do St. Louis v americkom štáte Missouri. Aj napriek tomu, že ju kapitán lode odhalil ako čierneho pasažiera, smela v jazde pokračovať. V St. Louis sa pod menom kapitána lode, ako "Kate Fisher" dostala do kláštornej školy a vzdelávanie ukončila v roku 1869.
Kate a Doc Holliday.
Okolo roku 1874 presídlila do Dodge City v štáte Kansas, kde vystupovala ako "Kate Elder". Pracovala ako prostitútka vo verejnom dome, ktorý prevádzkovala Nellie „Bessie“ Earp, žena Jamesa Earpa, staršieho brata, známych bratov Wyatta Earpa, Virgila Earpa a Morgana Earpa. Je rozporuplné, či Kate už v tejto dobe Wyatta Earpa poznala alebo mala s ním dokonca pomer. Ona sama uvádza, že ho prvýkrát videla až o mnoho rokov neskôr.
Odtiaľ šla Kate do Fort Griffin v štáte Texas, kde sa stretla a spoznala s Doc Hollidayom a Wyattom Earpom. S Doc Hollidayom cestovala do Dodge City, kde sa Wyatt Earp usídlil a kde residovali v jeho hoteli "Dodge House Hotel". Ďalšie roky strávila spolu s Doc Hollidayom najprv v Dodge City, potom v Deadwood v štáte South Dakota, v Las Vegas v štáte New Mexico v Prescott v štáte Arizona. V oblasti Globe v štáte Arizona prevádzkovala pod menom "Big Nose Kate" verejný dom. V roku 1880 bola istý čas vo vtedy prudko sa rozvíjajúcom striebornom meste Tombstone v Arizone a ako prevádzkovateľka verejných domov tu žila v blahobyte.
Potom ako sa Doc Holliday dostal do podozrenia, že sa v blízkosti Tombstone podieľal na vyrabovaní pošty, po hádke s ním Kate podala proti nemu výpoveď. Traduje sa, že nepriatelia Doc Hollidaya ju najprv opili a následne prehovorili k výpovedi. Na základe tejto výpovede bol Doc Holliday zatknutý a prepustený až na druhý deň, keď už triezva Kate výpoveď proti nemu odvolala.
Kate odišla do Globe ale s Docom udržovala kontakt. V roku 1881 sa v Tomstone stala svedkyňou prestrelky známej ako "prestrelka v O. K. Corral". Po vražde Morgana Earpa nasledovala Doc Hollidaya do štátu Colorado, ktorý v kúpeľnom mestečku Glenwood Springs zomrel.
Neskorší život.
Po smrti Doc Hollidaya sa vydala za podkúvača Georga Cummingsa, ale ich manželstvo trvalo len jeden rok. Neskôr sa vrátila do Arizony, kde pracovala ako gazdiná v domácnosti. Posledné roky strávila v starobinci v Prescotte. Tam zomrela v roku 1940 a bola pochovaná pod menom Mary K. Cummings.
Kate o prestrelke v O. K. Corral.
Mnoho reportérov sa zaujímalo o jej živote s Doc Holidayom a prestrelke v O. K. Corral, ale keďže nechceli nič zaplatiť, tak sa vraví, že si Kate nechala všetko pre seba. Nejaké údaje obsahoval jeden list, ktorý napísala v roku 1889. V ňom píše, že krátko pred prestrelkou bola s Doc Hollidayom blízko O.K. Corral vo Fly´s Boarding House a že sa stala svedkyňou tejto prestrelky. Popísanie udalostí v Katinom liste sa podľa historických rešerší zhodujú s udalosťami a jej opisy udalostí sa považujú za dôveryhodné.

</doc>
<doc id="291194" title="Taklamakan" url="https://sk.wikipedia.org/wiki?curid=291194">
Taklamakan

Taklamakan (ujgursky تەكلىماكان قۇملۇقى, čínsky 塔克拉玛干沙漠) je púšť v Strednej Ázii. Leží v Východnom Turkestane – Ujgurskej autonómnej oblasti Sin-ťiang v Číne. Taklamakan v preklade znamená "miesto odkiaľ sa nikto nevráti živý".
Púšť pokrýva oblasť v Tarimskej panve, nachádza sa v rozmedzí 78° – 88° vých. dĺžky a 37° – 40° sev. šírky. Cez jej severné a južné okraje prechádzala hodvábna cesta. Cez púšť nevedú takmer žiadne cesty hlavne preto, že 85 % povrchu tvoria pohyblivé piesočné duny, vysoké až (najvyššie na svete). 
Najväčšie a najvýznamnejšie oázy sú Kašgar, Jarkend a Chotan na juhozápade; Kchu-čche a Turfan na severe; Lou-lan a Tun-chuang na východe.
Z okolitých pohorí do Taklamakanu tečie niekoľko riek – najväčšie sú Biela nefritová rieka, rieka Jarkend (prameniace v pohorí Kunlun) a rieka Torkan (tečie z Ťanšanu).
Archeologické výskumy v oblasti robili Aurel Stein, Sven Hedin, Albert von Le Coq, Paul Pelliot a Antonio Graceffo. Nálezy ukázali hlavne na tatársky, helenistický, indický a buddhistický kultúrny vplyv.
Najslávnejšími pozostatkami sú tzv. tarimské múmie, ktoré dokazujú rôznorodosť etník, ktoré sa v oblasti vyskytovali. Vedcov udivilo hlavne to, že veľa múmií má európske rysy, ale možno to boli práve Tatári, čo by okrem iného vysvetlilo, že tatárčina patrí do indoeurópskej jazykovej rodiny.
Neskôr bola oblasť osídlená Turkami, ale s nástupom dynastie Tchang získavali Číňania postupne stále väčší vplyv nad všetkými oázami, aby mohli kontrolovať hodvábnu cestu. Čínska nadvláda bola iba krátkodobo ovplyvnená vpádmi Turkov, Mongolov a Tibeťanov. Súčasná populácia sa skladá hlavne z Ujgurov a Kazachov, vo väčších mestách v dôsledku migračnej politiky Číny prevládajú čínski Chanovia. 

</doc>
<doc id="291273" title="Ladislav Hrušovský" url="https://sk.wikipedia.org/wiki?curid=291273">
Ladislav Hrušovský

Ladislav Hrušovský (* 4. január 1973) je slovenský divadelný a filmový herec. 
Študoval na Akadémii umení v Banskej Bystrici odbor herectvo pod vedením Jozefa Adamoviča.
Účinkoval v inscenáciách v divadle J. G. Tajovského vo Zvolene ("Agáty" - nominácia na cenu Dosky), v divadle J. Palárika v Trnave (Noc Bohov, Madame Bovary) na Novej scéne v Bratislave ("Hair, Všetko sa posralo, Maľované na skle"). Hral v televíznych projektoch Slzy Kráľovej hole, Slovenský mariáš a vo viacerých študentských filmoch ("A čo oni ?" - 1. miesto a cena divákov v amatérskej súťaži CINEMA). Taktiež účinkoval v seriáloch Mesto tieňov, Panelák alebo Ako som prežil.
Spolupracoval na celovečernom projekte "V Tichu". Je to film o osudoch prenasledovaných židovských hudobníkov v čase nacizmu. Film plný emócií je poctou ľuďom, ktorí museli nedobrovoľne skončiť so svojou umeleckou kariérou a ktorým prostý hudobný nástroj pomohol prežiť koncentračné tábory alebo aspoň zmierniť utrpenie v nich. Ladislav Hrušovský stvárňuje vo filme postavu Karla Steinera, manžela Edith Kraus. V roku 1942 boli deportovaní do koncentračného tábora v Terezíne.
Režisérom filmu je Zdeněk Jiráský, ktorý za svoj film Poupata získal v roku 2011 štyroch Českých levov a stal sa v tom istom roku zároveň i Objavom roka v oblasti kinematografie.
Jan Hřebejk ho obsadil do svojho celovečerného filmu s názvom Učiteľka, ktorý vznikol podľa scenára Petra Jarchovského. Vo filme sa riaditeľka základnej školy stretáva počas rodičovského združenia (ZRPŠ) s rodičmi, aby spoločne našli najvhodnejšie riešenie ako sa zbaviť problematickej učiteľky (bezdetnej vdovy), ktorá si manipuláciou podrobuje rodičov svojich žiakov. Film by mal prísť do kín na jar 2016.

</doc>
<doc id="291351" title="Ondrej Richard Halaga" url="https://sk.wikipedia.org/wiki?curid=291351">
Ondrej Richard Halaga

Prof. PhDr. Ondrej Richard Halaga, DrSc. h. c. (* 4. marec 1918, Veľký Šariš – † 13. február 2011, Košice) bol slovenský historik a vedec. Zaoberal sa stredovekými a ranonovovekými dejinami Východného Slovenska, predovšetkým Košíc, v celoeurópskom kontexte. Výsledkom jeho činnosti je vyše 500 vedeckých prác a štúdií publikovaných doma i v Poľsku, Nemecku, Rakúsku, Maďarsku a Taliansku.
Bol členom Poľskej akadémie vied a umení. V roku 2008 mu bolo v rámci súťaže Vedec roka SR udelené uznanie za celoživotné dielo.
Mladosť a štúdiá.
Ondrej R. Halaga bol synom chudobného šarišského pastiera. Napriek skromným rodinným pomerom získal súkromné vzdelanie v Banskej Bystrici a gymnaziálne vzdelanie v Prešove. V rokoch 1940 – 1945 študoval filozofiu a históriu na Slovenskej univerzite v Bratislave (dnes Filozofická fakulta Univerzity Komenského v Bratislave). Po skončení druhej svetovej vojny sa vrátil na východné Slovensko. Najprv v Prešove organizoval občianske demokratické hnutie a neskôr začal pôsobiť v Košiciach.
Boj za univerzitu v Košiciach.
V Košiciach sa stal redaktorom denníka Demokrat a obnovil spolok Východoslovenský akademik, ktorého rovnomenný časopis aj redigoval. Ľudia združení okolo Halagu v spolku aktívne lobovali za obnovu vysokoškolskej tradície v Košiciach. Vtedajší povereník vnútra Gustáv Husák však spolok rozpustil, preto Halaga vytvoril ďalší spolok Svojina, ktorý sa stal centrom východoslovenskej kultúrnej elity do jeho zrušenia v roku 1951. V roku 1959 sa v Košiciach podarilo založiť Univerzitu Pavla Jozefa Šafárika. Medzičasom sa Halaga stal riaditeľom Archívu mesta Košice a v roku 1961 vedúcim pracovníkom SAV v Bratislave. 
Zákaz činnosti.
Po okupácii Česko-Slovenska v roku 1968 mala akákoľvek redakcia zákaz vydávania Halagových prác. Tie mohli byť nanajvýš citované, ale bez uvedenia autorovho mena. Hlavným dôvodom jeho vyradenia bol fakt, že Halaga bránil pred osudom Podkarpatskej Rusi východné Slovensko. Vedcovi bolo znemožnené stať sa docentom. Od roku 1974 pôsobil v Spoločenskovednom ústave SAV, v roku 1981 ho však prepustili. V roku 1985 bol dokonca prepadnutý vo vlastnej pracovni. V období pred rokom 1989 tak pracoval a publikoval v zahraničí, predovšetkým v Nemecku a Francúzsku.
Rehabilitácia.
Po nežnej revolúcii bolo mnoho Halagových prác vydaných na Slovensku. V roku 2001 mu bol udelený titul Dr.Sc.h.c. (Doctor honoris causa), ktorý sa dovtedy udeľoval iba cudzincom. 

</doc>
<doc id="291584" title="Judith Andersonová" url="https://sk.wikipedia.org/wiki?curid=291584">
Judith Andersonová

Dame Judith Andersonová, AC, DBE (* 10. február 1897, Adelaide, Austrália† 3. január 1992, Santa Barbara, Kalifornia, USA), vlastným menom Frances Margaret Anderson, bola austrálska herečka, držiteľka dvoch Emmy Award a jednej Tony Award.
Na javisku profesionálne debutovala pod menom Francee Anderson roku 1915 ako Stephanie v hre "A Royal Divorce" v sydneyskom Theatre Royal. O niekoľko rokov neskôr sa presťahovala do USA, kde v roku 1922 po prvý raz vystúpila na Broadwayi. Veľký úspech zaznamenala o rok neskôr už pod menom Judith Anderson v inscenácii "Cobra". V priebehu 30. až 50. rokov 20. storočia sa stala veľkou broadwayskou hviezdou, hrala v mnohých divadelných hrách, roku 1948 za rolu Médei vo verzii Euripidesovej tragédie získala Tony Award.
Od 40. rokov 20. storočia pôsobila tiež vo filme (výnimka bola snímka "Blood Money" z roku 1933), za rolu pani Danversovej v Hitchcockovom filme "Rebecca" (1940) bola nominovaná na Oscara pre najlepšiu herečku vo vedľajšej úlohe. Postupne sa objavila napr. v snímkach "Laura" (1944) a "And Then There Were None" (1945). V 50. rokoch 20. storočia sa presadila aj v televíznej produkcii, v rokoch 1954 a 1960 získala Emmy Award, vždy za rolu Lady Macbeth v sfilmovanom "Macbethovi". Jej filmová kariéra pokračovala aj naďalej, hrala napr. v snímke "Muž zvaný kôň " (1970) a vo veku 86 rokov vo filme "" (1984). V 80. rokoch potom ukončila svoju profesionálnu kariéru v americkej mydlovej opere "Santa Barbara".
Judith Andersonovej bol v roku 1960 udelený Rad britského impéria v hodnosti "Dame Commander" (DBE), roku 1991 dostala Rad Austrálie (AC).

</doc>
<doc id="291867" title="Ivar Giaever" url="https://sk.wikipedia.org/wiki?curid=291867">
Ivar Giaever

Ivar Giaever (v nórčine sa píše "Giæver"; * 5. apríl 1929, Bergen, Nórsko) je nórsko-americký fyzik, emeritný profesor na Rensselaer Polytechnic Institute, profesor na Universitetet i Oslo a predseda spoločnosti "Applied Biophysics".
V roku 1973 dostal Nobelovu cenu za fyziku "za objav tunelového javu v supravodičoch". Jeho podiel bol konkrétne za „experimentálne objavy týkajúce se tunelovania v polovodičoch a supravodičoch“. 
V roku 1952 získal inžiniersky titul na Nórskej univerzite vedy a techniky. O dva roky neskôr odišiel do Kanady, kde pracoval v spoločnosti General Electric. O ďalšie dva roky sa presťahoval do USA a v roku 1958 začal pracovať vo výskumnom a vývojovom centre General Electric v Schenectady v štáte New York. V roku 1964 získal titul Ph.D. na Rensselaer Polytechnic Institute a aj americké občianstvo.
Výskum, ktorý neskôr viedol k získaniu Nobelovej ceny, robil v roku 1960. Po tom čo Leo Esaki v roku 1958 objavil tunelový jav u elektrónov v polovodičoch, Giaver preukázal tento jav i u supravodičov. Jeho experimenty podnietili teoretického fyzika Briana Josephsona k štúdiu tohto javu, pri ktorom v roku 1962 predpovedal Josephsonov jav. Esaki a Giaever získali polovicu Nobelovej ceny za rok 1973 a Josephson získal druhú polovicu.
Jeho neskorší výskum sa sústredil hlavne na biofyziku. V roku 1969 robil výskum na University of Cambridge v Anglicku a pokračoval v ňom po návrate do USA.

</doc>
<doc id="291869" title="Gudrun Ensslinová" url="https://sk.wikipedia.org/wiki?curid=291869">
Gudrun Ensslinová

Gudrun Ensslinová (* 15. august 1940, Bartholomä, Nemecko – † 18. október 1977, Stuttgart) bola nemecká ľavicová teroristka, spoluzakladateľka a líderka Frakcie červenej armády (RAF).
Životopis.
Narodila sa v mestečku Bartholomä v Bádensko-Württembersku, bola štvrtým zo siedmich detí evanjelického pastora Helmuta Ensslina. Vďaka vynikajúcim študijným výsledkom strávila v rámci výmenného pobytu školský rok 1958 – 1959 na strednej škole v americkej Pensylvánií. Po maturite dostala štipendium od prestížnej nadácie "Studienstiftung" a v rokoch 1960 – 1963 študovala na unverzite v Tübingene anglistiku, germanistiku a pedagogiku. V r. 1964 získala diplom učiteľky základnej školy, potom sa presťahovala do Berlína, kde pokračovala v doktorandskom štúdiu na "Slobodnej univerzite". 
Ešte vo februári 1962 sa zoznámila s Bernwardom Vesperom. Spolu založili malé vydavateľstvo nazvané "Studio neue Literatur" a začali byť aktivistami demokratickej ľavice, istý čas pracovali pre SPD. V druhej polovici 60. rokov sa pridávajú k študentskému protestnému hnutiu, zúčastňujú sa mnohých demonštrácii, napr. aj tej z 2. júna 1967, pri ktorej bol políciou zabitý študent Benno Ohnesorg. 13. mája 1967 sa im narodil syn Felix Robert. Zlom nastal, keď sa Ensslinová v lete 1967 zoznámila s ľavicovým radikálom Andreasom Baaderom. Kvôli nemu vo februári 1968 opustila Vespera aj ich syna (o ktorého sa po Vesperovej samovražde v r. 1971 starali Ensslinovej rodičia).
Spolu s Baaderom a dvoma ďalšími radikálmi sa Ensslinová zúčastní 2. apríla 1968 politicky motivovaného podpaľačského útoku na dva obchodné domy vo Frankfurte nad Mohanom. Následne sú zatknutí a odsúdení na 3 roky väzenia a hoci im je nakrátko udelená amnestia, onedlho im je rozsudok potvrdený. Medzitým však už obaja ujdú do zahraničia, využijúc tam svoju popularitu, ktorú im v ultraľavicových kruhoch vyniesol ich proces. Po tom, ako je po ich návrate do Nemecka Baader zatknutý, spojí sa Ensslinová s novinárkou Ulrike Meinhofovou a s niekoľkými ďalšími ľavicovými radikálmi naplánujú jeho útek, ktorý uskutočnia 14. mája 1970.
Od tohto času sa začína písať história Frakcie červenej armády, v ktorej Ensslinová zohrala podstatnú úlohu. Predpokladá sa, že práve ona bola najvplyvnejšou postavou v skupine a podľa niektorých práve jej údajné konflikty o vodcovstvo v RAF viedli v r. 1976 k samovražde známejšiu Ulrike Meinhofovú. To sa však nikdy nedokázalo a pochybnosti ostávajú aj okolo samotnej Meinhofovej samovraždy.
Potom, ako RAF zorganizujú v máji 1972 sériu bombových útokov sa Ensslinová a jej druhovia stávajú najhľadanejšími ľuďmi v Nemecku. Ensslinová je zatknutá 7. júna 1972 v módnom butiku v Hamburgu potom, ako predavačka zbadala v jej saku zbraň a zavolala políciu.
Ensslinová je spolu s Baaderom a ďalšími členmi RAF umiestnená v prísne stráženej väznici Stammheim v Stuttgarte, kde je 28. apríla 1977 po takmer dvojročnom procese odsúdená na doživotie. Po udalostiach tzv. Nemeckej jesene, ktoré súviseli z nevydarenou snahou 2. generácie RAF o prepustenie zadržiavaných členov, je Ensslinová 18. októbra 1977 nájdená obesená vo svojej cele. Podľa vyšetrovania sa spolu s Baaderom a Jan-Carl Raspem dohodli na kolektívnej samovražde, čo je však niektorými dodnes spochybňované a považované za mimosúdnu popravu.

</doc>
<doc id="291906" title="Rytmické krátenie" url="https://sk.wikipedia.org/wiki?curid=291906">
Rytmické krátenie

Rytmické krátenie (iné názvy: rytmický zákon, rytmické striedanie dĺžok) je zmena dlhej slabiky na krátku po predchádzajúcej dlhej slabike.
Slovenčina.
Je to typická vlastnosť spisovnej slovenčiny (na úrovní nárečí typická vlastnosť stredoslovenských nárečí) a typický znak, ktorý slovenčinu odlišuje napríklad od češtiny.
Rytmické krátenie sa týka jednotlivých slov (nie skupín slov). Za dlhé slabiky sa považujú nielen slabiky s dlhou samohláskou, ale aj s dvojhláskou a dlhým l a r. Skracovanie dlhej slabiky znamená, že sa dlhá samohláska mení na krátku a dvojhláska sa mení na obyčajnú samohlásku tak, že vypadne jej 
začiatočné i (ô sa mení na o).
Príklad: Hoci sa povie kn"i"hám, povie sa l"á"skam a nie l"á"skám, pretože v slove láska je prvá slabika dlhá (lebo má v strede dlhé a).
Existuje viacero výnimiek z rytmického krátenia. Podrobnosti sú uvedené v "Pravidlách slovenského pravopisu".
V "Pravidlách slovenského pravopisu" z roku 1991 došlo v oblasti rytmického krátenia k viacerým zmenám (presnejšie k redukcii počtu výnimiek); uvedené sú v bode 11. v úvode v "Krátkom slovníku slovenského jazyka" (napr. predtým píšúci - dnes píšuci; predtým prevádzkár(eň) - dnes prevádzkar(eň), predtým kamzíčí - dnes kamzičí).

</doc>
<doc id="292017" title="Nissan Qashqai" url="https://sk.wikipedia.org/wiki?curid=292017">
Nissan Qashqai

Nissan Qashqai (v Japonsku a v Austrálii "Nissan Dualis") je kompaktné crossover SUV, ktoré vyrába japonská automobilka Nissan od roku 2007 a ktoré nahradilo model Mistral ako malé SUV. Podvozok P32L sa použije aj na ďalšie crossover SUV od Nissanu.
Je to prvý model, ktorý bol vyvinutý v Nissan Design Europe v Londýne. Uvedený bol v roku 2006 na výstave Paris Motor Show.
Do konca roka 2007 sa predalo okolo 100-tisíc kusov v Európe. Plánuje sa aj vyvážať aj na Stredný východ a iné zámorské trhy.

</doc>
<doc id="292289" title="Supercela" url="https://sk.wikipedia.org/wiki?curid=292289">
Supercela

Supercela je jednobunková konvektívna búrka, ktorá obsahuje jeden dlhotrvajúci, rotujúci výstupný prúd a dva zostupné prúdy. Na radare ju charakterizuje mezocyklóna. 
Supercely bývajú sprevádzané divokým počasím – obrovskými krúpami, tornádami, prípadne prívalovými zrážkami či extrémnou elektrickou aktivitou. Supercely sú v Európe pomerne vzácne, nie však neobvyklé.
Druhy supercel.
Poznáme tri druhy supercel, ktoré sa od seba líšia intenzitou zrážkovej aktivity.
LP supercela.
V búrke prevládajú výstupné prúdy, zostupné sú menej vyvinuté alebo nevyvinuté. Aj napriek tomu môže byť búrka doprevádzaná prepadmi studeného vzduchu („microburst“), ktoré vedú k silným nárazom vetra na malom území. LP supercela je charakterizovaná relatívne slabými zrážkami. Môžu sa však vyskytnúť obrovské krúpy. Vzhľadom na absenciu zostupných prúdov sa tornáda netvoria príliš často.
CS (klasická) supercela.
Búrka má vyvážený výstupný a zostupný prúd (zostupné prúdy sú dva). Čelný zostupný prúd vzniká obvykle na severovýchode búrky a sprevádzajú ho silné zrážky. Tylový zostupný prúd je obvykle bez zrážok, výnimkou je záverečné štádium búrky, keď sa zrážky vyskytujú aj v tejto oblasti. V CS supercelách sa najčastejšie vyskytujú tornáda. 
HP supercela.
V búrke dominujú zostupné prúdy. Tieto búrky sprevádzajú intenzívne zrážky, silné nárazy vetra (až so silou orkánu) a mohutné krupobitia. Ďalším nebezpečenstvom je mimoriadna elektrická aktivita (až stovky bleskov za minútu). Tornáda sa vyskytujú častejšie ako pri LP supercele, avšak menej často ako pri CS supercele. Bývajú však ukryté v silných zrážkach, preto o nich ľudia do poslednej chvíle nevedia.

</doc>
<doc id="292375" title="Anuita" url="https://sk.wikipedia.org/wiki?curid=292375">
Anuita

Anuita ( z lat. annuus – ročný ) je pravidelné (periodické) plynutie pevne stanovených platieb počas určitej špecifikovanej doby.
Anuitná splátka zostáva počas celej doby splácania rovnaká. Skladá sa z istiny, splátky úroku a budúcej hodnoty. Výška anuitnej splátky sa nemení. Plynule sa mení výška a pomer istiny a úroku.
Z toho vyplýva , že na začiatku úverového vzťahu najväčší podiel celej splátky bude tvoriť úrok a naopak na konci bude najväčší podiel splátky predstavovať istina, čiže každou ďalšou splátkou sa úrok znižuje a istina sa zvyšuje.
Úrok a istina sa platia v pravidelných časových intervaloch, najčastejšie mesačne počas celej platnosti úveru.
Príkladom anuity sú pravidelné vklady na sporiaci účet, mesačné splátky hypotéky na dom alebo mesačné splátky zdravotného poistenia. Poznamenajme, že anuita zahŕňa tok platieb opakujúcich sa pravidelne, pričom dĺžka doby medzi dvoma splátkami môže byť ľubovoľná (ale pre jednu anuitu konštantná).
Výpočet súčasnej hodnoty anuity.
Prepokladajme, že našim cieľom je stanoviť súčasnú hodnotu známej anuity, čiže známeho pravidelného toku konštantných platieb v budúcnosti. Na oceňovanie anuity sa používajú princípy úrokovania a časovej hodnoty peňazí.
Súčasná hodnota anuity je prirodzene rovná súčtu súčasných hodnôt všetkých budúcich platieb, ktoré z anuity vyplývajú. Predpokladajme, že platby prichádzajú pravidelne na konci každej periódy, pričom celkový počet platieb je "N". Dĺžka jednej periódy je jeden rok. Výška pravidelnej splátky anuity je "C". Úrok je "r". Súčasná hodnota "PVi" "i-"tej splátky je potom podľa časovej hodnoty peňazí rovná:
formula_1
V tomto vzorci "r" značí výšku bezrizikového úroku. Keďže nás zaujíma celková súčasná hodnota ("PV" - present value) anuity, ktorá pozostáva z "N" splátok, pre túto hodnotu platí:
formula_2
Výpočet budúcej hodnoty anuity.
Investora môže takisto zaujímať budúca hodnota ("FV" - future value) všetkých peňažných tokov plynúcich z anuity, ktorú vlastní. Keďže v okamihu prijatia jednotlivej splátky môže investor túto splátku investovať do bezrizikovej investície (napríklad vo forme termínovaného vkladu do banky), ktorej výnos je totožný s bezrizikovou úrokovou sadzbou "r", budúca hodnota anuity sa vypočíta ako súčet budúcich hodnôt všetkých splátok, úročených počas zvyšku trvania anuity úrokovou sadzbou "r". Tento výpočet je dôležitý takisto pre platcov hypoték, keďže umožňuje zistiť celkové náklady na hypotéku.
Budúca hodnota anuity sa analogicky vypočíta ako:
formula_3
Pri oboch vzorcoch sme využili nasledovný vzorec na výpočet konečného radu.:
formula_4
Perpetuita.
Perpetuita je špeciálny druh anuity, niekedy nazývaná aj ako večná anuita, pri ktorom nenastáva ukončenie toku platieb, ale platby sa uskutočňujú do nekonečna. Perióda medzi dvoma platbami, rovnako ako výška jednej splátky sú aj v tomto prípade konštantné.
Známym príkladom perpetuity sú vládne dlhopisy Veľkej Británie, ktoré sú nenahraditeľné a pravidelne vyplácajú fixnú hodnotu kupónu.
S týmto druhom dlhopisov sa na trhu výrazne obchoduje, keďže vlastnosti plynúce z permanentného vyplácania kupónov môžu mať pre investorov veľkú hodnotu. Ceny takýchto dlhopisov majú tendenciu vykazovať vysokú citlivosť na zmenu úrokových sadzieb na finančných trhoch.
Ďalším príkladom je Model Diskontovania Dividend, ktorý počíta hodnotu akcie spoločnosti na základe budúceho toku dividendových platieb. Model predpokladá, že hodnota akcie je rovná súčtu súčasných hodnôt všetkých budúcich dividend, ktoré budú na akcu vyplatené, pričom tento prúd pravidelných platieb má charakter perpetuity.
Aj napriek tomu, že perpetuita pozostáva z nekonečného toku platieb, jej hodnota je konečná. Dôvodom je veľmi nízka súčasná hodnota platieb, ktoré nastanú v ďalekej budúcnosti. Použitím súčasnej hodnoty každej platby vypočítame súčasnú hodnotu perpetuity "PVP" ako:
formula_5
Kde:
"PV - súčasná hodnota splátok"
"C - kupón"
"r - úroková sadzba"
Pri výpočte sa využije vzťah na výpočet nekonečného geometrického radu:
formula_6

</doc>
<doc id="292660" title="Jozef Škultéty (lesný inžinier)" url="https://sk.wikipedia.org/wiki?curid=292660">
Jozef Škultéty (lesný inžinier)

Jozef Škultéty (* 14. február 1909, Sihla - † 18. január 1989, Banská Štiavnica) bol lesný inžinier a vysokoškolský pedagóg.
Životopis.
Študoval na Štátnej vyššej lesníckej škole v Banskej Štiavnici (1925-1929), na lesníckom odbore VŠZ v Brne (1931-1937). Roku 1937 získal titul Ing., v roku 1946 sa stal mimoriadnym vysokoškolským profesorom. Pôsobil ako pracovník Správy štátnych lesov a majetkov Kraslicoach, ako profesor Štátnej vyššej lesníckej školy v Banskej Štiavnici (1939-1945), riaditeľ Štátnej vyššej drevársko-piliarskej školy v Žarnovici (1932-1945), riaditeľ Štátnej vyššej lesníckej školy v Banskej Štiavnici (1948-1951), vedecký pracovník v Zbraslavi nad Vltavou, vo Zvolene (1959-1975), súčasne vedúci výskumnej stanice lesného hospodárstva v Banskej Štiavnici (1964-1966). Účastník SNP, väzeň koncentračných táborov. V tvorivej činnosti sa zameriaval na ochranu lesov a poľovnícky výskum. Zaoberal sa históriou poľovníctva a rybárstva v banskoštiavnickej oblasti, podieľal sa na vytváraní slovenskej poľovníckej terminológie. Prispieval odbornými článkami do časopisov. Vypracoval heslá o poľovníctve do Encyklopédie Slovenska (1977-1982). Člen a funkcionár odborných inštitúcií, predseda redakčnej rady Poľovníckeho zborníka. Nositeľ vyznamenaní.

</doc>
<doc id="292693" title="Človek proti divočine" url="https://sk.wikipedia.org/wiki?curid=292693">
Človek proti divočine

Človek proti divočine (angl. "Man vs. Wild") je britský dokumentárny seriál vyrobený televíziou Discovery Channel. Zámerom je ozrejmiť divákovi pravidlá nutné na prežite v rôznych extrémnych oblastiach sveta.
Príbeh.
Britský dobrodruh a vojak Bear Grylls v seriáli demonštruje vplyv extrémnych podmienok v rôznych oblastiach sveta, ktoré sú zväčša aj navštevovanými turistickými destináciami. Grylls simuluje úlohu strateného turistu a len s minimálnou výbavou a bohatými skúsenosťami z výcviku v špeciálnej jednotke britskej armády predvádza pravidlá prežitia v nehostinnej krajine. Diváka ozrejmuje so znalosťami nutnými na nájdenie zdroja pitnej vody, ulovenie koristi, zdolávania prírodných prekážok (riek, kaňonov) a privolania pomoci.
Premiéra.
Seriál bol prvýkrát odvysielaný na Discovery Channel 27. októbra 2006, kde je vysielaný v rôznych jazykoch (okrem iných v slovenčine a češtine), taktiež pod názvom Ako prežiť (angl. "Ultimate Survival").
Slovenská verzia bola distribuovaná na DVD denníkom SME.

</doc>
<doc id="292698" title="Maďarská socialistická strana" url="https://sk.wikipedia.org/wiki?curid=292698">
Maďarská socialistická strana

Maďarská socialistická strana, skrátene MSZP, () je parlamentná ľavicová politická strana v Maďarsku. V maďarských pomeroch má strana funkciu sociálnej demokracie.
MSZP vznikla v roku 1989 rozpadom Maďarskej socialistickej robotníckej strany. V prvých slobodných voľbách v roku 1990 získala iba 33 kresiel a bola v opozícii. O štyri roky neskôr vo voľbách zvíťazila so ziskom 209 mandátov. I keď strana získala nadpolovičnú väčšinu, rozhodla sa vládnuť spolu s SZDSZ. V parlamentných voľbách v Maďarsku v roku 1998 bola strana so 134 kreslami na druhom mieste za pravicovým Fideszom, voči ktorému bola v opozícií. 

</doc>
<doc id="292801" title="Volkovskaja" url="https://sk.wikipedia.org/wiki?curid=292801">
Volkovskaja

Volkovskaja () je stanica petrohradského metra. Je konečnou stanicou Frunzensko-Primorskej linky, nachádza sa za stanicou Zvenigorodskaja.
Bola otvorená 20. december 2008 v prvej fáze začiatočnej prevádzky trasy Frunzensko-Primorskej linky. Je jedinou fungujúcou stanicou vo Frunzenskom okrese (stanica Kupčino síce má vchod aj vo Frunzenskom okrese, ale nachádza sa v Moskovskom okrese).
Názov stanice je odvodený od blízkeho Volkovského prospektu, rieky Volkovka, mikrorajónu Volkovo, Volkovského cintorínu a nákladnej železničnej stanice Volkovskaja.

</doc>
<doc id="292856" title="Sherlock Holmes (seriál z roku 1984)" url="https://sk.wikipedia.org/wiki?curid=292856">
Sherlock Holmes (seriál z roku 1984)

Sherlock Holmes je britský televízny detektívny seriál natáčaný v rokoch 1984 – 1994. Seriál má 41 epizód (36 päťdesiat minútových a 5 stopäť minútových). Sherlocka Holmesa v ňom vždy hral britský herec Jeremy Brett, doktora Watsona v prvých trinástich epizódach David Burke a v ďalších Edward Hardwicke. Mycroft Holmes sa v seriáli objavil štyrikrát a hral ho Charles Gray. Seriál má 9 sérií a natočila ho spoločnosť Granada Television. Pôvodne bol vysielaný na stanici ITV. Prvý diel mal premiéru 24. apríla 1984 a posledný 11. apríla 1994. Inšpektor Lestrade vystúpil v 6 dieloch, po prvýkrát v epizóde "Staviteľ z Norwoodu" a hral ho Colin Jeavons. Pani Hudsonovú hrala Rosalie Williamsová a profesora Moriartyho hral Eric Porter. Jednotlivé diely režírovali rôzni režiséri, napr. Peter Hammond, Brian Mills, Alan Grint a iný.
Názvy sérií a častí sa zhodujú s dielami od Arthura Conana Doylea, ale adaptovaný príbeh sa nie vždy zhoduje.

</doc>
<doc id="293538" title="Hornouhorský hlavný kapitanát" url="https://sk.wikipedia.org/wiki?curid=293538">
Hornouhorský hlavný kapitanát

Hornouhorský hlavný kapitanát (iné názvy Košický hlavný kapitanát, Horné Uhorsko, 1554 – 1557 "Predtiský hlavný kapitanát", 1553 – 1557 "Hlavný kapitanát hornouhorských miest", od 1559 spočiatku Košice a Horné Uhorsko; pozri aj nižšie Cudzojazyčné názvy) bol od 1553/1554/1559 do roku 1699 hlavný kapitanát so sídlom v Košiciach zodpovedný za celé územie Kráľovského Uhorska od Tatier (Spiša) na východ, teda za východné Slovensko a priľahlé časti dnešného Maďarska, Ukrajiny a Rumunska.
Presnejšie sem spadalo 13 stolíc (Gemersko-malohontská, Hevešská, Boršodská, Spišská, Šarišská, Turnianska, Abovská, Zemplínska, Užská, Sabolčská, Satumarská, Berežská, Ugočská), pravda pokiaľ neboli práve dobyté Sedmohradskom, resp. Osmanskou ríšou
Charakteristika.
Bola to organizačná vojenská jednotka protitureckej obrany. Hlavný kapitán, ktorý stál na jeho čele, bol (na rozdiel od niektorých iných hlavných kapitanátov) od konca 16. storočia zodpovedný nielen za pohraničné pevnosti na danom území, ale aj za všetky vojenské záležitosti ostatného územia stolíc; Horné Uhorsko teda malo postavenie nielen tzv. hranice či pohraničného územia (nem. "Grenze"), ale aj postavenie obvodu (nem. "Kreis"). 
Hlavný kapitán sa nazýval spočiatku oficiálne hornouhorský poľný/generálny hlavný kapitán či hornouhorský obvodný kapitán (nem. "Feldobrist/Generalobrist in Oberungarn", lat. "supremus capitaneus partium regni Hungariae superiorum", maď. "felföldi fõkapitány/kassai generális"), po roku 1570 často aj lat. "prorex", maď. "királykép" (v slovenskej odbornej literatúre prekladané ako "miestokráľ").
Keďže kapitanát hraničil so Sedmohradskom, často na jeho čele stáli velitelia žoldnierskych vojsk (Nemci, Taliani alebo Holanďania ai.), pretože hornouhorským magnátom Dvorská vojenská rada príliš nedôverovala. Aj v posádkach kapitanátu bola nasadená prevaha zahraničných žoldnierov. 
Vývoj.
Vznikol vyčlenením z kompetencie Preddunajského hlavného kapitanátu. 
Predchodcami vlastného Hornouhorského hlavného kapitanátu boli:
Od roku 1559 už existovala len funkcia hornouhorského/košického hlavného kapitána. 
V roku 1565 na lepšiu obranu proti Sedmohradsku bol v rámci Hornouhorského hlavného kapitanátu v jeho najvýchodnejšej časti vytvorený Hlavný kapitanát Satmár a Zátisie so špeciálnym postavením. 
V roku 1567 na lepšie financovanie hornouhorských pohraničných pevností bola vytvorená Spišská komora.
Hornouhorský hlavný kapitanát zanikol v roku 1699 po vyhnaní Turkov zo stredných častí Uhorska.

</doc>
<doc id="293562" title="Srbské národné futbalové mužstvo" url="https://sk.wikipedia.org/wiki?curid=293562">
Srbské národné futbalové mužstvo

Srbské národné futbalové mužstvo reprezentuje Srbsko na medzinárodných futbalových akciách, ako sú Majstrovstvá sveta alebo Európy. FIFA a UEFA považuje Srbsko za nástupnícku krajinu Srbska a Čiernej Hory a Juhoslávie.
Majstrovstvá sveta - štatistiky.
Srbské národné futbalové mužstvo sa celkovo zúčastnilo jedenástich majstrovstiev sveta vo futbale. Ich najlepším výsledkom bolo štvrté miesto z roku 1930 a 1962.
-* Nezúčastnili sa kvôli občianskej vojne.
Majstrovstvá Európy - štatistiky.
Srbské národné futbalové mužstvo sa na majstrovstvách Európy celkovo zúčastnili 5 krát. Ich najlepším výsledkom bola finálová účasť a to v roku 1960 keď prehrali so ZSSR 2:1 na penalty a v roku 1968, vtedy vo finále podľahli Taliansku 2:0.
-* nemohli sa zúčastniť kvôli občianskej vojny, nahradilo ich , ktoré sa stalo majstrami Európy
-** z toho istého dôvodu

</doc>
<doc id="293625" title="Tom Jones" url="https://sk.wikipedia.org/wiki?curid=293625">
Tom Jones

Sir Thomas Jones Woodward, OBE (*7. jún 1940, Pontypridd, Wales, Spojené kráľovstvo), známy pod umeleckým menom Tom Jones, je britský spevák a herec, ktorý má od roku 1965 predaných viac ako 100 miliónov hudobných nosičov. 
Hudobná kariéra Toma Jonesa začala v 60. rokoch 20. storočia. Začínal ako rokenrolový spevák a hráč na bicie nástroje. Svoje prvé hity nahral v roku 1964, v roku 1965 sa stal držiteľom svojej prvej ceny Grammy. V roku 1965 jeho piesne zazneli aj vo filmoch "What's New Pussycat?" a v bondovke s názvom "Thunderball". Od roku 1969 moderoval svoju vlastnú televíznu show, ktorá sa nahrávala v Londýne a v Los Angeles. V 70. rokoch vystupoval v Spojených štátoch, niekoľko sezón účinkoval aj v Las Vegas, kde naspieval piesne aj v štýle country. Jeho prvým hitom bola skladba „It's Not Unusual“ a medzi jeho najznámejšie piesne patria „Green Green Grass of Home“, „Delilah“, „She's A Lady“, "Help Yourself" či „Sex Bomb“.

</doc>
<doc id="293752" title="Rómeo a Júlia" url="https://sk.wikipedia.org/wiki?curid=293752">
Rómeo a Júlia

Rómeo a Júlia je tragédia od Williama Shakespeara o dvoch zaľúbených mladých ľuďoch, ktorých rodiny bojujú proti sebe. 
Skladá sa z 5 dejstiev a je napísaná vo veršoch formou ABAB. Rozprávačom je chór. Dejstvo sa odohráva v mestách Verona a Mantova.
Prológ tvorí predstavenie prostredia. Dej je realizovaný monológmi a dialógmi postáv. Okrem 2 hlavných postav je tu veľké množstvo vedľajších, aby dokreslil autor dej a zároveň podal charakteristiku Rómea a Júlie. O Júlii sa dozvedáme od Dojky, o Rómeovi sa dozvedáme od jeho priateľa. Hrdinovia tu nie sú dôležití ako individuálne postavy, ale ako pár. Sú to veľmi mladí ľudia, ktorí sa do seba zaľúbili a sú rozhodnutí spečatiť svoj vzťah manželstvom. Musia prekonávať veľa prekážok, v čom spočíva dynamika deja. Postavy boli ovplyvnené citmi, rozum tu nezohráva žiadnu úlohu. Tragédia sa naplnila vtedy, keď si hrdinovia siahli na život.
Dej.
Rómeo z rodu Montekovcov sa na plese zaľúbil do Júlie z rodu Capuletovcov. Vzplanie k nej veľkou čistou láskou, hoci vie, že ich rody sú na smrť znepriatelené. Brat Lorenzo tajne zosobáši Rómea a Júliu, ale hádka príslušníkov oboch rodov zauzlí ich osudy. Merkucio, Rómeov priateľ, a Tybalt, synovec z rodu Capuleti, navzájom bojujú; Rómeo sa ich snaží zmieriť, no nepodarí sa mu to. Tybalt usmrtí Merkúcia a Rómeo, ktorý žiali nad smrťou svojho priateľa, ho pomstí a v súboji Tybalta prebodne. Knieža – vládca Verony, ktorý predtým zakázal súboje, posiela Rómea do vyhnanstva. Júliu chcú rodičia nasilu vydať za Parisa, mladého veronského šľachtica. Zúfalej Júlii dá brat Lorenzo zvláštnu esenciu, ktorá privodí na 24 hodín zdanlivú smrť. Predvída, že Júliu pochovajú do hrobky, kde sa po čase zobudí a odtiaľ si ju tajne odvedie Rómeo, po ktorého Lorenzo poslal. Rómeo nedostane Lorenzovu správu, no od svojho sluhu sa dozvie, že Júlia je mŕtva. Vráti sa do Verony a pri zdanlivo mŕtvej Júlii sa otrávi. No ešte predtým zabije nešťastného Parisa, ktorý bdie pri Júliinej hrobke. Prichádza Lorenzo. Júlia, vidiac mŕtveho Rómea, sa prebodne jeho dýkou. Nad telami mŕtvych detí sa znesvárené rody zmieria a nad obeťami ľudskej nenávisti postavia spoločne pomník, ktorý bude vždy pripomínať nešťastných milencov. Tento príbeh sa odohráva v období renesancie v 16. storočí.

</doc>
<doc id="293858" title="Študijná a vedecká knižnica v Hradci Králové" url="https://sk.wikipedia.org/wiki?curid=293858">
Študijná a vedecká knižnica v Hradci Králové

Študijná a vedecká knižnica v Hradci Králové (, skratka "SVKHK") je verejná univerzálna knižnica v Hradci Králové. Je súčasťou systému knižníc vykonávajúcih koordinačné, odborné, informačné, vzdelávacie, analytické, výskumné, metodické a poradenské činnosti.
Dejiny.
Hradec Králové je 100-tisícové mesto ležiace na sútoku riek Labe a Orlice. Často sa o ňom hovorí ako aj o meste s najlepším architektonickým riešením v celom Česku. "Štátna študijná knižnica," ako znel jej pôvodný názov, bola otvorená 4. novembra 1949. V roku 1954 bola premenovaná na "Štátnu vedeckú knižnicu." Dnešný názov dostala až v roku 2001. V roku 2008 sa knižnica dočkala novej budovy. Celková výstavba trvala štyri roky.
Nový názov budovy bol "Študijná a vedecká knižnica." 25. septembra 2008 bola znovu otvorená a vedela upútať architektonicky, ako aj z hľadiska knižničných činností a služieb. 
Obyvatelia mesta pomenovali knižnicu „Ementál,“ najmä kvôli jej kruhovým oknám. 
Urbanizmus.
Nová budova Študijnej a vedeckej knižnice, s pôdorysom v tvare X, toto miesto neruší, ale naopak ho zvýrazňuje.Je posunutá k nábrežiu rieky Orlice (bližšie k historickému centru, s ktorým blízko komunikuje). Južná strana pozemku je využitá na parkovanie, ktoré má formu otvorenú a pokrytú zeleňou. V parteri sa nachádza budova knižnice, ktorá je v mieste vstupov priechodná, čo umožňuje voľné uhlopriečne prepojenie Hradeckej ulice s nábrežím rieky Orlice a taktiež s univerzitným komplexom. Budova knižnice sa otvára svojim užívateľom z troch strán a z každej strany ponúka rôznorodé pobytové plochy v parteri – lavičky, trávu, stromy, priechod, knižnica… Oživujúcimi funkciami sú aj doplnkové prevádzky v „nohách“ juhovýchodného (JV) a severovýchodného (SV) krídla – kaviareň, galéria, výstavná sieň, prenajímateľné priestory pri priechodoch budovou. Budova knižnice so svojím konvexným tvarom a smerom k strojníckej priemyselnej škole zväčšuje odstup od tejto kultúrnej pamiatky. Taktiež dáva možnosť novým pohľadom a vzťahom dvoch susediacich budov. Nič tu neprevyšuje a taktiež nedominuje.
Architektúra.
Opláštenie budovy je z liateho betónu a svojim charakterom podčiarkuje dynamickosť a čitateľnosť tvaru – odliateho z písmena X. Plášť je členený kruhovými oknami, ktoré boli vybraté pre svoju schopnosť vytvárať intímne a pokojné vnútorné prostredie. Rozmiestnenie okien je v dvoch výškach. Okná sú rozmiestnené nepravidelne. Rozmiestnenie okien záleží od potreby osvetlenia priestoru. Skladové okná, ktoré sú čo najviac minimalizované, sú situované v ramene objektu. Zasklenia veľkých rozmerov zakončujú a presvetľujú priestory knižnice. Študovne sa nachádzajú na poslednom poschodí a sú presvetlené svetlíkami v tvare kruhu. Budova je situovaná na vydláždenej ploche, ktorá nadväzuje na okolité komunikácie – chodníky, cesty a taktiež na zelenú plochu garážových striech. Garáž, ktorá slúži verejnosti sa nachádza v otvorenom sokli južne pred budovou. Je zastrešená rastrom sietí porastených zeleňou. Stromy sú vysádzané aj v bezprostrednom okolí budovy.
Interiér/exteriér a farebnosť.
Na vnútorné a taktiež vonkajšie steny bol použitý sivý betón, ktorý je výborným neutrálnym pozadím k farebne riešenému interiéru. Farba je použitá aj ako orientačný prvok a taktiež vyjadruje určitú náladu. Orientačný systém bol vytvorený grafickým štúdiom Kultivar a Pixl-e, doplnený výtvarnými dielami Martiny Novotnej. Knižnica je zvonku i zvnútra bez omietky, pričom fasáda je natretá aj antigrafiti náterom.

</doc>
<doc id="293942" title="Martin Martinček" url="https://sk.wikipedia.org/wiki?curid=293942">
Martin Martinček

JUDr. Martin Martinček (* 30. január 1913, Liptovský Peter – † 2. máj 2004, Liptovský Mikuláš) bol významný slovenský fotograf a advokát. Venoval sa predovšetkým fotografovaniu prírody a ľudí Liptova.
Životopis.
Narodil sa v obci Liptovský Peter ako druhé dieťa v rodine staviteľa. Detstvo však prežil na Spiši, v Spišskej Starej Vsi a v Šariši. Stredoškolské vzdelanie ukončil maturitou v roku 1931 na reálnom gymnáziu v Prešove.
V roku 1937 úspešne dokončil štúdium na právnickej fakulte Univerzity Komenského v Bratislave. 
V roku 1947 sa oženil s akademickou maliarkou Ester Šimerovou. 
Po druhej svetovej vojne sa spolupodieľal na vytváraní a následnom fungovaní štátnych orgánov, Povereníctva spravodlivosti a financií, ako aj Slovenskej národnej rady. 
Po februári 1948 čelil rôznym falošným obvineniam a bol nútený stiahnuť sa z verejného života. Odišiel do Liptovského Mikuláša, kde pracoval najskôr ako bagrista v tehelni, neskôr na slepačej farme a v Komunálnych službách. Od roku 1952 pracoval v Dome osvety a veľkom mierou sa podieľal na zriadení Múzea Janka Kráľa, ktorého sa stal riaditeľom. Od roku 1957 bol členom Zväzu slovenských výtvarných umelcov v Bratislave. Ako profesionálny fotograf začal pracovať, keď sa mu splnil jeho detský sen, až vo veku 48 rokov.
V roku 2013 sa stal Čestným občanom Liptovskej Tepličky (august). Na budove obecného úradu je inštalovaná pamätná tabuľa odhalená pri príležitosti udelenia Čestného občianstva.
Tvorba.
Výsledky svojej tvorivej práce publikoval v knihách fotografií, či už samostatných, alebo spolu s iným významným slovenským píšucim umelcom.
Jeho fotografie sú tiež súčasťou vydania esejí Dalimíra Hajka "Rozpätie dňa a noci (1992)" a publikácie Daniela Šimka "Si sneh (2005)". 
Ocenenia.
Za svoju prácu bol niekoľkokrát ocenený, ako doma, tak aj vo svete:

</doc>
<doc id="294150" title="Sylvie Bodorová" url="https://sk.wikipedia.org/wiki?curid=294150">
Sylvie Bodorová

Sylvie Bodorová (* 31. december 1954, České Budějovice, Česko) je česká skladateľka. Je autorkou celého radu orchestrálnych a koncertných skladieb, ale aj komorných diel a skladieb pre deti, ktoré sú hrané doma aj v zahraničí, komponuje na objednávku prestížnych zahraničných aj domácich telies a inštitúcií ako je MHF Pražské jaro, Smetanova Litomyšl, Warwick and Leamington Festival, Camerata Bern a ďalšie.
Životopis.
Sylvie Bodorová je česká hudobná skladateľka. Mladosť prežila na Slovensku. Dcéra Arnošta Bodora (1924-1976), primára chirurgického oddelenia NsP v Žiari nad Hronom a lekárky reumatologického oddelenia NsP v Žiari nad Hronom. Jej matka pochádza z Čiech. V manželstve s Jiřím Štilcom, hudobným teoretikom, majú syna Mareka – dirigenta a husľového virtuóza.
Základy hudobného vzdelania dostala u žiarskej riaditeľky ĽŠU Zity Strnadovej-Parákovej. Po vyštudovaní konzervatória v Bratislave, JAMU v Brne a na pražskej HAMU sa usídlila v Prahe.
S novodobými technikami sa zoznámila na stážach v Taliansku (Siena), Poľsku (Gdansk) a Holandsku (Amsterdam). V deväťdesiatich rokoch pedagogicky pôsobila na univerzite v Cincinnati a na ďalších miestach v USA. V roku 1996 založila spolu s Lubošom Fišerom, Zdeňkom Lukášom a Otmarom Máchom skupinu "Quattro", pôsobila v nadácii Ochranný svaz autorský a v umeleckej rade Národného divadla. Patrí k najvyhľadávanejším českým autorom, jej skladby sa presadili aj v zahraničí a hrali sa doslova na všetkých kontinentoch (i na Antarktíde).
V osemdesiatych rokoch napísala inštrumentálne koncerty: "Tre canzoni da suonare pre gytaru a sláčiky", "Pontem video pre organ, sláčiky a bicie" a "Plankty pre violu a symfonický orchester." V komornej tvorbe sa ujalo sláčikové kvarteto "Terezín Ghetto Requiem s barytonovým sólom (1998)" – znel vo Wigmore Hall, pri oslave „pádu Berlínskeho múru“ v Deutsche Oper, vo Warwicku, Coventry a inde. Hral sa aj v USA. Pre londýnske prevedenie vzniklo i sláčikové kvarteto "Shofarot" (2000).
Pre hudobný festival v Leamingtone napísala autorka klavírne trio "Megiddo" (2001). Súbor Camerata Bern objednal dvojkoncert pre husle, violu a sláčiky, ktorý bol nazvaný "Bern Concerto - Silberwolke" (2004).
Pre festival Pražské jaro napísala celovečerné oratórium "Juda Maccabeus" (2002) a pre jubileum festivalu "Smetanova Litomyšl" skomponovala rozsiahle oratórium "Mojžiš" (2008). Pre Pražskú komornú filharmóniu a Martina Kasíka napísala klavírny koncert "Come d’accordo" (2005). Významnou zahraničnou objednávkou bol zborový cyklus "Amor tenet omnia" (2007), ktorý bol uvedený v Luxembursku a vo Francúzsku. V septembri 2008 zaznela v premiére na festivale "Dvořákovův" 
"podzim" ako "Karlovarská" predohra. Na objednávku Luxemburského veľvyslanectva v Prahe napísala v roku 2009 suitu Carmina lucemburgiana pre sláčiky. V roku 2009 vytvorila projekt z oblasti balkánskej a cigánskej hudby JA RA LAJ pre tenoristu Štefana Margitu, husle, violu, klarinet, harfu, bicie a sláčiky.
Často hrané sú aj jej piesňové cykly "Sadaj slnko sadaj" (pre Gabrielu Beňačkovou a Štefana Margitu) z roku 2006 a "Ama me" (2001).
Sylvie Bodorová dôkladne ovláda techniky tvorby dvadsiateho storočia, ktoré využíva vo svojej tvorbe spojením mnohých rôznorodých elementov, napr. heterofónia, kladie dôraz na témbrovú zložku, typické je časté užívanie balkánskych rytmov a vôbec je pre jej tvorbu charakteristická práca s parametrom metrorytmiky. 
V jej tvorbe sa objavujú rôzne typy modality. Inšpirovala sa aj oblasťou cigánskej alebo židovskej hudby. Nachádza inšpiráciu aj v súčasnom prístupe k ľudovej východoeurópskej hudbe, ale i k ďalším segmentom súčasnej hudby.

</doc>
<doc id="294179" title="Cirkevná stredná odborná škola elektrotechnická P. G. Frassatiho" url="https://sk.wikipedia.org/wiki?curid=294179">
Cirkevná stredná odborná škola elektrotechnická P. G. Frassatiho

Cirkevná stredná odborná škola elektrotechnická P.G. Frassatiho existuje od roku 1994 a je to stredná odborná škola vo farnosti Blumentál v Bratislave na Vazovovej ulici č.12. Škola je uprostred evanjelizačného poslania Cirkvi tým, že sa aktívne začleňuje do kontextu miestnej cirkvi a do života miestnej kresťanskej komunity. Zriaďovateľom CSOŠE P.G.Frassatiho je rímskokatolícka cirkev, Bratislavská arcidiecéza - Arcibiskupský školský úrad v Bratislave. Patrónom školy je bl. Pier Giorgio Frassati.
Výchovno-vzdelávacie ciele školy.
Základným cieľom výchovno-vzdelávacieho procesu na škole je, aby žiaci cez kresťanskú výchovu dospeli ku kvalitnému vzdelávaniu v oblasti elektrotechniky, informačných technológií a počítačových sietí. CSOŠE P.G. Frassatiho je lokálna Cisco academy, Microsoft IT Academy, zapojená je do projektu Modernizácia vzdelávacieho procesu, 40 UP, Infovek a Erasmus+. Nakoľko modernizácia školstva je už existenčnou podmienkou pre každú školu, na škole funguje školský klub moderných učiteľov.

</doc>
<doc id="294249" title="Vláda Slovenskej republiky od 13. decembra 1994 do 30. októbra 1998" url="https://sk.wikipedia.org/wiki?curid=294249">
Vláda Slovenskej republiky od 13. decembra 1994 do 30. októbra 1998

Vláda Slovenskej republiky od 13. decembra 1994 do 30. októbra 1998 resp. tretia vláda Vladimíra Mečiara bola vládou, ktorá vznikla po parlamentných voľbách, ktoré sa uskutočnili v dňoch 30. septembra a 1. októbra 1994. Bola zároveň prvou vládou, ktorú zvolili občania samostatnej Slovenskej republiky. Jej predsedom sa stal predseda vo voľbách víťaznej strany HZDS Vladimír Mečiar.
Dňa 12. decembra 1994 oznámil predseda HZDS Vladimír Mečiar prezidentovi SR Michalovi Kováčovi uzavretie zmluvy o vládnej koalícii, ktorú podpísalo Hnutie za demokratické Slovensko spolu s predvolebným koaličným partnerom Roľníckou stranou Slovenska, Združenie robotníkov Slovenska a Slovenská národná strana, a predložil mu návrh na vymenovanie členov vlády. Prezident SR nasledujúci deň 13. decembra vymenoval novú vládu na čele s jej predsedom Vladimírom Mečiarom.
V novembri 1997 sa Roľnícka strana Slovenska zlúčila s Hnutím poľnohospodárov SR (HP SR) a vytvorili novú politickú stranu pod názvom Nová agrárna strana (NAS).

</doc>
<doc id="294441" title="Kukučka obyčajná" url="https://sk.wikipedia.org/wiki?curid=294441">
Kukučka obyčajná

Kukučka obyčajná (iné názvy: kukučka sťahovavá, kukučka jarabá; lat. "Cuculus canorus") je z čeľade kukučkovité. Vyskytuje sa v Európe, Ázii, okrem Sahary i v Afrike. Je to prísne sťahovavý druh. Na Slovensku bolo dokázané alebo pravdepodobné hniezdenie v 97,90 % mapovacích kvadrátov. Podľa Medzinárodnej únie na ochranu prírody a prírodných zdrojov kukučka obyčajná patrí medzi najmenej ohrozené druhy, trend celkovej populácie je klesajúci, podľa výsledkov celoeurópskeho monitoringu v rokoch 19802013 poklesli stavy o 25%.
Opis.
Kukučka je dlhá 32 - , jej krídla majú 21 - , rozpätie krídel 55 - a chvost má dlhý 15,6 - . 
Samec má hlavu, krk, hrdlo a chrbát sivé. Krk a hrvoľ svetlosivé. Krídla tmavšie a s hnedastým nádychom. Na spodnej strane letiek má biele priečne pruhovanie. Malé biele škvrny má aj na chvostových perách. Na spodnej strane telá má od hrvoľa nižšie priečne sivé čiary na bielom podklade.
Samica sa podobá samcovi, má cez hruď pás s hnedých nádychom. Je aj variant, kde má vrch tela hrdzavý s hnedými priečnymi pásmi.
Jej mláďatá sa podobajú samici, majú však na chrbte biele konce pier, niekedy iba v zátylí biele škvrny. Základnú farbu majú tmavšiu.
Krídla má ostré a jej nápadný chvost i pruhovanie na bruchu pripomína krahulca (viď nižšie galéria), s ktorým si ju veľa ľudí zamieňa. Krahulec má však širšie krídla a krátku hlavu v letku. Kukučka má v letku vysunutú hlavu a dlhší zobák a má strapatú hlavu.
Hlas.
Samec kukučky sa ozýva typickým “ku-kuk”. Ak je blízko iný samec, pridáva ku kukaniu "go-go-go-che-che-che". Samička vydáva trilkujúci smiech.
Výskyt a stav na Slovensku.
Kukučky žijú na celom území Slovenska. Patrí medzi plošne najrožšírenejšie vtáčie druhy. Kukučka vystupuje až do výšky .
Kukučky patria medzi chránené vtáky. Kukučka je chránená pre užitočnosť. Odhadovaný počet hniezdiacich párov je 7 000 - 14 000. Veľkosť populácie i územie na ktorom sa vyskytuje sú stabilné, maximálna zmena do 20%. Ekosozologický status v roku 1995, 1998 a 2001 žiadny. V roku 2014 LC* A2b - menej dotknutý. Nie je zaradená do európskeho ochranárskeho statusu. Stupeň ohrozenia S (vyhovujúci ochranársky status).
Hniezdenie.
Kukučky nestavajú hniezda a vajíčka znášajú do cudzích hniezd, kde sa o mladé nestarajú. Hniezdny parazitizmus sa preukázal u 100 druhov spevavcov. Za sezónu znesie približne 16 – 22 škvrnitých vajec. Čas, kým sa adoptívna samička stará o mláďa, je približne 15 - 23 dní. 
Potrava.
Kukučka sa živí prevažne hmyzom, najmä chlpatými húsenicami.
Ochrana.
Je zákonom chránená (§ 33 ods. 3 zákona o Ochrane prírody a krajiny 543/2002 Z. z.), spoločenská hodnota je 460 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="294590" title="Gymnázium Jozefa Lettricha" url="https://sk.wikipedia.org/wiki?curid=294590">
Gymnázium Jozefa Lettricha

Gymnázium Jozefa Lettricha je osemročné gymnázium v Martine.
Štúdium.
Gymnázium navštevuje v 16 triedach takmer 500 študentov z Martina a blízkeho okolia. 
V gymnáziu pôsobí 38 pedagogických zamestnancov a 17 nepedagogických zamestnancov. Modernizácia sa prejavila v inovácii procesu výchovy a vzdelávania, skvalitnení komunikácie prostredníctvom www stránky školy.Verejnosť v Martine pozná časopis Gymlet, zborníky Pošepky či Putovanie za spomienkami. Stalo sa už pravidlom, že študenti gymnázia sa dobre umiestňujú v rôznych súťažiach v slovenskom aj medzinárodnom meradle a bohatá je spolupráca s družobnými školami v zahraničí: s Mendelovým gymnáziom v Opave, Gymnáziom Mikolaja Reja v Czenstochowej a Základnou školou J. A. Komenského v Kulpíne v Srbsku.

</doc>
<doc id="294595" title="Hans Zimmer" url="https://sk.wikipedia.org/wiki?curid=294595">
Hans Zimmer

Hans Florian Zimmer (* 12. september 1957, Frankfurt nad Mohanom, Nemecko) je nemecký producent a skladateľ filmovej hudby. Zložil hudbu k viac než 100 filmom, napríklad "Piráti z Karibiku", "Gladiátor", či "Temný rytier".
Začiatok kariéry Zimmer strávil vo Spojenom kráľovstve, neskôr sa presťahoval do Spojených štátov. V súčasnosti je vedúcim divízie filmovej hudby štúdií DreamWorks. Jeho práca je charakteristická spájaním elektronickej hudby s tradičnými orchestrálnymi kompozíciami.
Životopis.
Narodil sa vo Frankfurte nad Mohanom, ale už ako staršie dieťa sa presťahoval do Londýna. Podľa vlastných slov sa začal k hudbe utiekať predovšetkým po smrti svojho otca, keď mal šesť rokov. Svoju hudobnú kariéru začal hrou na klávesy a syntetizátor. Spolupracoval na new waveovom projekte The Buggles, ktorý preslávil hit „Video Killed the Radio Star“. Ďalšími skupinami, s ktorými Hans Zimmer spolupracoval boli "Krisma" a "Helden". 
V Londýne sa najprv živil skladaním reklamných zvučiek. Prelom v jeho kariére znamenala spolupráca so Stanleym Myersom, úspešným skladateľom filmovej hudby. Spolu napísali hudbu k viacerým filmom z 80. rokov. V roku 1988 produkoval hudbu k filmu "Posledný cisár", ktorý získal Cenu Akadémie za najlepšiu hudbu k filmu. V tom istom roku Zimmer zložil vlastný prelomový hudobný sprievod k filmu "Rain Man", za ktorý získal nomináciu v nasledujúcom ročníku udeľovania cien americkej filmovej akadémie. O rok neskôr bol Zimmer na Oscara v tej istej kategórii nominovaný opäť, tentokrát s filmom "Šofér slečny Daisy". Po ďalších úspechoch na poli filmovej hudby oslovilo Zimmera štúdio Disney, aby nahral hudbu k animovanému filmu "Leví kráľ", ktorý vyšiel v roku 1994. Časť bola nahrávaná v Juhoafrickej republike, ale za neprítomnosti samotného Zimmera, ktorý mal v tejto krajine záznam v registri trestov za "vyrábanie rozvratných filmov". Išlo o film "Sila jedného", dotýkajúci sa tematiky apartheidu. Za hudbu k "Leviemu kráľovi" Zimmer získal množstvo cien vrátane Oscara, Zlatého glóbusu a dvoch cien Grammy. Filmová hudba bola v roku 1997 adaptovaná ako broadwayský muzikál. Ďalšími Zimmerovými úspešnými projektami v 90. rokoch bola hudba k filmom "Krvavý príliv", "Tenká červená čiara", či "Princ egyptský".
Od roku 2000 Zimmer zložil hudbu k viacerým komerčne úspešným filmom, menovite "Gladiátor", "Pearl Harbor", "Posledný samuraj", "Da Vinciho kód", či "Simpsonovci: Film". V roku 2003 ho oslovil producent Jerry Bruckheimer, ktorý nebol spokojný s pôvodnou hudbou k filmu "" a chcel ju nahrať odznova. Zimmer, ktorý v tom čase pracoval na filme "Posledný samuraj", túto úlohu prenechal svojmu spolupracovníkovi Klausovi Badeltovi a sám poskytol niektoré melódie, ktoré boli neskôr vo filme použité. K dvom pokračovaniam filmu už hudbu zložil samotný Zimmer. Okrem trilógie "Piráti z Karibiku" spolupracoval aj na dvoch filmoch o Batmanovi, s titulmi "Batman začína" a "Temný rytier", a to spoločne s ďalším známym filmovým skladateľom, Jamesom Newtonom Howardom. 
Hans Zimmer založil spoločnosť Remote Control Productions so sídlom v Santa Monice v Kalifornii, prostredníctvom ktorej spolupracuje s ostatnými, viac či menej známymi filmovými skladateľmi.
Prvý živý koncert odohral skladateľ v októbri 2000, na flámskom filmovom festivale v Gente. Získal viaceré ocenenia za celoživotné dielo od rôznych asociácií a na viacerých filmových festivaloch.
V roku 2011 spolupracoval na skladbe „Greyhound“ od skupiny Swedish House Mafia.
Hans Zimmer žije v Los Angeles s manželkou Suzanne a ich štyrmi deťmi.
Ocenenia.
Nižšie sú uvedené nominácie. Výhry sú zvýraznené tučným písmom.

</doc>
<doc id="294642" title="Gymnázium Milana Rastislava Štefánika" url="https://sk.wikipedia.org/wiki?curid=294642">
Gymnázium Milana Rastislava Štefánika

Gymnázium Milana Rastislava Štefánika je gymnázium v Košiciach. Nachádza sa na sídlisku Kuzmányho na Námestí Ladislava Novomeského 4.
Gymnázium patrí medzi najstaršie stredné školy na východnom Slovensku – do roku 1858 bolo jedinou strednou školou v Košiciach a do roku 1918 jediným klasickým gymnáziom v tomto meste.
História školy.
Začiatky gymnázia sa datujú do 17. storočia, kedy bolo súčasťou jezuitskej univerzity.
Ďalšie dôležité obdobia v histórii gymnázia:
Súčasnosť.
V školskom roku 2020/2021 na škole študuje približne 600 žiakov v 22 triedach.
Škola má celkovo k dispozícii 33 učební na teoretickú výučbu, pričom 22 učební predstavujú kmeňové triedy. 8 učební je určených na odborné vyučovanie predmetov, z toho 2 učebne výpočtovej techniky vybavené dataprojektormi a žiackymi, ako aj učiteľskými počítačmi, 1 učebňa je určená na predmety výchovného charakteru, 5 jazykových učební a 4 laboratóriá pre vyučovanie fyziky, chémie a biológie.
V oblasti ďalšieho vzdelávania pedagógov i žiakov a zároveň v oblasti certifikácie vzdelávania škola úzko spolupracuje s Francúzskym inštitútom v Bratislave, Francúzskou alianciou a Štátnou jazykovou školou v Košiciach na ulici Komenského 2.

</doc>
<doc id="294659" title="Jednobunkový organizmus" url="https://sk.wikipedia.org/wiki?curid=294659">
Jednobunkový organizmus

Jednobunkový organizmus je živý organizmus, ktorého telo je tvorené len jedinou bunkou. Tá vykonáva všetky jeho telesné funckie a zabezpečuje aj jeho rozmnožovanie. Podobný je pojem mikroorganizmus, synonymum Yanaizmus.
Bunka tvoriaca telo jednobunkového organizmu môže byť prokaryotického alebo eukaryotického typu. Napriek tendencii k určitej spolupráci v kolóniách prokaryotických buniek sa všetky prokaryoty spravidla považujú za jednobunkové organizmy. Pre eukaryotov to neplatí, pretože eukaryoty ako jediná z troch základných domén života (Bacteria, Archaea a Eucarya) vytvárajú mnohobunkové organizmy v pravom zmysle. Napriek tomu aj veľa eukaryotov je jednobunkových (tzv. Yanaizmy=bacteria Lat.). Jednobunkové eukaryoty označujeme súhrnným názvom protista.
Pokiaľ bunka jednobunkového eukaryotického organizmu obsahuje chloroplasty, je považovaná za riasu. Pokiaľ bunka obsahuje Yanu, považujeme ju za Janu (pre bežné účely ešte nebol vytvorený slovenský ekvivalent lat. názvu) 

</doc>
<doc id="294709" title="Stredná odborná škola technická (Košice, Kukučínova 23)" url="https://sk.wikipedia.org/wiki?curid=294709">
Stredná odborná škola technická (Košice, Kukučínova 23)

Stredná odborná škola technická je stredná škola v Košiciach na Kukučínovej ulici 23. Vznikla v roku 1949 ako učňovské zariadenie pod názvom "Stredisko pracujúceho dorastu pri n.p. Stavomontáže". Zdriadovateľom školy je Košický samosprávny kraj.
História.
Počiatky školy začínali troma odbornými ušilišťami. Prvým bolo "Odborné učilište č. 1" pri národnom podniku "Pozemné stavby" na Jesennej ulici v Košiciach. Toto učilište bolo zriadené v roku 1956 z učilišťa štátnych pracovných záloh, ktoré fungovalo od roku 1955. "Odborné učilište č. 2" existovalo od roku 1956 v mestskej časti Šaca. "Odborné učilište č. 3" (1957) bolo zriadené zo strediska pracujúceho dorastu pri národnom podniku "Stavomontáže Košice".
Dňa 18. októbra 1961 "Pozemné stavby" začali s výstavbou nového učilištného komplexu, do ktorého chceli zlúčiť všetky tri odborné učilištia samotných Pozemných stavieb.
V rokoch 1963 a 1964 došlo k spojeniu týchto troch učilíšť a vzniklo "Odborné učilište pri Pozemných stavbách, n. p. Košice" na Kukučínovej ulici.
1. januára 1991, došlo na základe rozhodnutia vlády Slovenskej republiky k odlúčeniu od "Pozemných stavieb", škola takýmto spôsobom nadobudla právnu subjektivitu a stala sa štátnou príspevkovou organizáciou. Spočiatku bolo jej zriaďovateľom Ministerstvo výstavby a stavebníctva Slovenskej republiky. Neskôr Ministerstvo hospodárstva SR, potom Ministerstvo výstavby a regionálneho rozvoja SR a od 1. júla 2001 Krajský úrad v Košiciach.
Košický samosprávny kraj sa stal zriaďovateľom na základe prijatej legislatívy od 1. júla 2002. Názov Stredná odborná škola technická, Kukučínova 23, Košice prišiel do platnosi 1. januára 2009.
Odbory.
Škola ponúka nasledujúce študijné odbory:

</doc>
<doc id="294711" title="Stredná zdravotnícka škola (Prešov, Sládkovičova 36)" url="https://sk.wikipedia.org/wiki?curid=294711">
Stredná zdravotnícka škola (Prešov, Sládkovičova 36)

Stredná zdravotnícka škola v Prešove je rozpočtovou organizáciou a od roku 1991 má právnu subjektivitu. Poslaním školy je výchova a odborná príprava stredných a vyšších zdravotníckych pracovníkov podľa učebných osnov Ministerstva zdravotníctva Slovenskej republiky a Ministerstva školstva Slovenskej republiky. 
Počas dlhých rokov sa vystriedalo viacero študijných a učebných odborov. V súčasnosti na škole je akreditovaný študijný odbor zdravotnícky asistent, zubný asistent a masér v dennej forme a zdravotnícky asistent a sanitár vo večernej nadstavbovej forme. Absolventi školy majú možnosť študovať na akejkoľvek vysokej škole, či zaradiť sa do pracovného pomeru na jednotlivých oddeleniach či klinike zdravotníckeho alebo sociálneho zariadenia. 
Po zmapovaní trhu práce bol zistený veľký záujem, prevažne žien, o opatrovateľské kurzy, preto od roku 2006 sú na škole akreditované opatrovateľské kurzy o dospelých, gerontov a detí. Ďalšou akútnou potrebou trhového mechanizmu je vzdelanosť ľudí v oblasti počítačovej techniky, čím sa značne odbúrava "funkčná negramotnosť". Škola participuje na mnohých projektoch zameraných na zvyšovanie spomínanej gramotnosti.
Filozofia školy je postavená na základoch humánnosti, demokracie, empatie, tolerancie, prosociálneho správania a cítenia, holizmu a erudovanosti. Škola sa riadi týmito princípmi, ale aj permanentnými požiadavkami na učiteľov o neustálom zvyšovaní svojej odbornosti.
Vnútorné riadenie školy.
Vychádza z organizačnej štruktúry, ktorá je súčasťou Organizačného poriadku školy. Štatutárnym orgánom školy je riaditeľka, ktorá vykonáva štátnu správu na prvom stupni podľa zákona č. 596/2003, t. j. zastupuje záujmy školy a jej zamestnancov. Od 15. augusta 2014 je riaditeľkou školy PhDr. Eva Novotná, PhD..
Na druhom stupni riadenia sú zástupkyne školy. Zástupkyňa pre výchovno-vzdelávací proces, PhDr. Slavka Dorinová, zabezpečuje plynulý chod vyučovania, zabezpečuje zastupovanie neprítomných učiteľov a ostatné záležitosti súvisiace s prácou školy. Zástupkyňa pre ekonomické záležitosti, Ing. Helena Vargová, zabezpečuje čerpanie rozpočtu v súlade s rozpočtovými pravidlami zákonmi o financovaní a odmeňovaní, predkladá správu o hospodárení, v rámci projektu „Leonardo da Vinci – Mobilita“ sa stará o ich financovanie. Pri investičných projektoch zabezpečuje všetky záležitosti týkajúce sa verejného obstarávania, predkladania faktúr a správ o hospodárení zriaďovateľovi, a iné. Kompetencie oboch zástupcov určuje náplň práce.
Jednotlivé úseky výchovno-vzdelávacieho procesu majú na starosti vedúci predmetových komisií.
Ciele a poslanie školy.
Prvoradým poslaním školy je pripraviť zodpovedných, teoretickými vedomosťami a praktickými zručnosťami vyzbrojených zdravotníckych pracovníkov. Nevyhnutnou súčasťou tejto kvalifikácie je morálne a eticky zrelý zdravotník s vyhranenými postojmi k povolaniu a k spoločnosti.
Ciele výchovy a vzdelávania sú orientované na vytváranie predpokladov celoživotného vzdelávania a umožňujú žiakovi:
Vlastné zameranie školy.
Škola sa svojim zameraním radí ku školám, ktorých v Prešovskom samosprávnom kraji nie je veľa. Hlavným poslaním školy je vychovávať zdravotníckych asistentov s profesionálnym a morálnym prístupom k povolaniu. Stredná zdravotnícka škola sa nachádza v blízkosti Fakultnej nemocnice s poliklinikou J. A. Reimana v Prešove, kde žiaci vykonávajú praktické cvičenia.
Reforma zdravotníctva v roku 2002 sa dotkla najmä študijných odborov, kedy sa pomaturitné vzdelávanie pretransformovalo na vysokoškolské vzdelávanie. Možnosti zaradenia nových odborov do siete školy sú značne obmedzené vzhľadom na personálne požiadavky určené Ministerstvom zdravotníctva SR. Napriek klesajúcej demografickej krivke sa škole darí udržať záujem absolventov základných škôl o štúdium na škole.
Absolventi školy sú pripravení pracovať v zdravotníckych a sociálnych zariadeniach ako zdravotnícki asistenti, ktorí okrem základnej ošetrovateľskej starostlivosti sú spôsobilí vykonávať aj administratívne činnosti. Majú možnosť študovať na vysokej škole a zapojiť sa do celoživotného vzdelávania. Zdravotnícki zamestnanci sa musia neustále vzdelávať, pretože vývoj v zdravotníctve postupuje míľovými krokmi dopredu.
Študijné odbory.
Denná forma štúdia
Večerné nadstavbové štúdium
Pracovné uplatnenie: vo všetkých zložkách zdravotníckeho alebo sociálneho zariadenia u nás i v zahraničí.
Mimoškolské aktivity školy.
Žiaci školy sa každý rok zapájajú do mnohopočetných mimoškolských aktivít, ktorými reprezentujú školu. Patria medzi ne napr.:
Každý rok pripravujú žiaci zaujímavé kultúrno-spoločenské podujatia, ku ktorým patrí napr. Imatrikulácia, Mikulášska nádielka, Valentínske popoludnie, Miss sestrička a ďalšie.
Žiaci sa zapájajú do humanitných akcií Slovenského Červeného kríža, napr.: Beh Terryho Foxa, Deň boja proti AIDS ako aj do rôznych charitatívnych akcií, napr.:

</doc>
<doc id="294779" title="Gymnázium (Košice, Exnárova 10)" url="https://sk.wikipedia.org/wiki?curid=294779">
Gymnázium (Košice, Exnárova 10)

Gymnázium Exnárova bolo gymnázium, ktoré sa nachádzalo na Exnárovej ulici v Košiciach na sídlisku Dargovských hrdinov. Gymnázium vzniklo 26. februára 2001 na základe zaradenia školy Ministerstvom školstva SR do siete stredných škôl.
História.
V roku 2001 Ministerstvo školstva SR zaradilo gymnázium do siete stredných škôl a 3. septembra 2001 sa na ňom začalo vyučovanie v štyroch triedach 1. ročníka. Celkový počet študentov bol v tom čase 135 a pedagogický zbor tvorilo 8 zamestnancov. V roku 2002 sa rozšírilo študijné zameranie školy - okrem všeobecného zamerania škola vytvorila aj triedy so zameraním na matematiku a triedy s rozšíreným vyučovaním cudzích jazykov. Študenti začali s tvorbou školského časopisu "Gymex".
Od roku 2005 na škole prebieha maturita podľa novej koncepcie Ministerstva školstva. Študenti sa aj v tomto roku zapájali do rôznych súťaží a projektov. V celoštátnej súťaži športových aktivít stredných škôl na Slovensku škola obsadila 4. miesto.
Gymnázium bolo zapojené aj do projektu "SOCRATES". V rámci tohto projektu sa spolupracovalo so zahraničnými partnerskými školami v Nemecku a Taliansku.
Od roku 2008 sa v rámci projektu "Comenius" študenti zúčastňovali návštev v Taliansku a na škole sa začal realizovať projekt "ProVek", ktorého cieľom bolo zaviesť vyučovanie formou videokonferencií.
V roku 2011 bolo gymnázium zrušené a presťahovalo sa do budovy Gymnázia Alejová.

</doc>
<doc id="294800" title="Dávid Skokan" url="https://sk.wikipedia.org/wiki?curid=294800">
Dávid Skokan

Dávid Skokan (* 6. december 1988, Poprad) je slovenský hokejový útočník.
Klubový hokej.
V seniorskej kategórii začal hrávať za hokejový klub HK ŠKP Poprad. Následne odišiel do zámoria, kde odohral tri sezóny za klub Rimouski Oceanic v QMJHL. Po pôsobení v zámorí sa vrátil do Popradu, aby pred sezónou 2009/2010 prestúpil do klubu HC Slovan Bratislava. V tej istej sezóne dostal aj premiérovú pozvánku do reprezentácie na Nemecký Pohár. Bol draftovaný klubom New York Rangers v roku 2007 v 7. kole ako 193. v poradí. V sezóne 2012/13 sa vrátil do Popradu, ale v priebehu sezóny prestúpil do českého klubu HC Slavia Praha, hrajúceho najvyššiu súťaž.
Reprezentácia.
Zúčastnil sa dvoch Majstrovstiev sveta juniorov do 20 rokov a to v rokoch 2006 a 2008

</doc>
<doc id="294833" title="Fragile" url="https://sk.wikipedia.org/wiki?curid=294833">
Fragile

Fragile je slovenská vokálna hudobná skupina zložená z populárnych osobností, známych z rôznych televíznych seriálov, divadelných, muzikálových produkcií či TV show. Vznikla v roku 2004 v Bratislave. Bez použitia hudobných nástrojov, teda a cappella, interpretuje známe rock, pop, jazzové hity svetových umelcov, akými sú napríklad Sting, Justin Timberlake, Norah Jones, Bruno Mars, a Tina Turner.
História.
Vznik skupiny.
História skupiny Fragile siaha do roku 2004, keď sa stretli Branislav Kostka, inak dirigent klasickej hudby, Slavo Košecký, Mariana Tökölyová (vtedajší speváci formácie Close Harmony Friends), Kamil Mikulčík, Soňa Norisová (v tom čase herci Radošinského naivného divadla) a Martin Noris (gitarista a skladateľ), aby založili vokálne sexteto. Spájala ich nielen láska k jednému ojedinelému hudobnému žánru ale aj spoločný cieľ – povznesenie úrovne slovenskej a cappellovej hudby.
Personálne obsadenie a jeho zmeny.
Skupina začala na jar roku 2004 skúšať, po krátkom čase však skupinu opustil Martin Noris a na jeho miesto prišiel Viliam Csontos, muzikálový herec. V tejto zostave už skupina spieva na prvom vystúpení v septembri 2004. Časom vznikla potreba obohatiť zvuk ešte o jeden ženský hlas a tak Braňo Kostka oslovil Lindu Konrád, tanečníčku a speváčku. Istý čas v skupine pobudla, ale vzhľadom na jej dlhodobejšie umelecké aktivity v zahraničí sa táto spolupráca časom ukázala ako nemožná. Navyše v roku 2005 odišla aj Mariana Tökölyová, Soňa Norisová sa stala mamičkou a tak sa udiali hneď viaceré zmeny: miesto Mariany obsadila herečka Helena Krajčiová, novou speváčkou sa stala Jana Golis a ako posledná v tomto roku do kapely pribudla Svetlana Rymarenko z bratislavskej nu jazzovej skupiny Nu Folder. Tak vznikla dlhodobá ustálená podoba zostavy. 
Väčši personálne pohyby nastávajú od roku 2013. K pôvodným ôsmim spevákom sa počas turné s Richardom Müllerom – Hlasy pridali Kamila Apetauer, Peter Lacho a Martin Madej. Skupina však od tohto turné definitívne prechádza na systém alternácií takmer na všetkých postoch, keďže vyťaženie je enormné. V roku 2016 prestávajú v skupine pôsobiť Kamil MIkulčík a Viliam Csontos. Basistom sa stáva Jozef Hečko (bubeník kapely Karpatské Horké). Počas rokov 2017 až 2019 do skupiny prichádzajú ďalší noví speváci a speváčky - Martin Klempár, Daniela Tomešová, Lina Mayer a Anabella Mollová. 
Fragile zväčša vystupujú ako septeto (tri ženské hlasy, tri mužské hlasy a beat-box), pri výnimočných príležitostiach stojí na pódiu viac spevákov. So skupinou sporadicky spolupracuje aj herec Svätopluk Malachovský, v minulosti aj speváčka Jana Daňová, Jana Boltižiar a Viktor Nižník (ex-Backwards).
Pôsobenie skupiny.
Zo začiatku existencie skupina spieva väčšinou na príležitostných firemných akciách a eventoch, prvý väčší prienik do povedomia verejnosti však urobila už na televíznom prenose z vyhlasovania ankety OTO začiatkom roka 2005. Odvtedy začali príležitosti prezentácie skupiny pribúdať a s nimi aj narastať poslucháčska obec. Kapela začala aj s pravidelnými koncertami, ktoré bývali najmä v Divadle v podpalubí na lodi na petržalskej strane Dunaja, v kaviarni Tulip a Rock Café v Dúbravke. Skupina príležitostne koncertovala na Novej scéne, v Štúdiu L &amp; S a tiež v kultúrnych domoch a kostoloch po celom Slovensku. Po úspešnom turné Hlasy s Richardom Müllerom (2013) skupina získala priaznivcov aj v Česku a koncertuje aj tam. 
Dá sa povedať, že Braňovi Kostkovi sa ako prvému na Slovensku podarilo dať dokopy takú a cappellovú zostavu, ktorá zaujme širšie, dokonca aj mainstreamové publikum. Každé vystúpenie tejto formácie je jedinečným originálom, pretože vzniká spojením hudby a improvizovaného humoru.

</doc>
<doc id="294878" title="Stredná priemyselná škola (Martin, L. Novomeského 5/24)" url="https://sk.wikipedia.org/wiki?curid=294878">
Stredná priemyselná škola (Martin, L. Novomeského 5/24)

Stredná priemyselná škola technická Martin je stredná odborná škola, ktorá sa nachádza na ulici Novomeského 5/24 v Martine. Poskytuje úplné stredoškolské vzdelanie s maturitou v piatich študijných odboroch: elektrotechnika, mechatronika, technické lýceum, logistika a informačné a sieťové technológie. 
Prvá trieda s novým študijným odborom informačné a sieťovéné technológie bola otvorená v školskom roku 2019/2020. 
Škola je zapojená do programu CISCO Networking Academy. Súčasťou areálu školy sú školské dielne a internát, ktorý poskytuje ubytovanie nielen žiakom školy, ale aj žiakom Bilingválneho gymnázia Milana Hodžu v Sučanoch a iných stredných škôl v regióne Turca.
História.
SPŠ Martin bola zriadená 30. januára 1951 ako štátna rozpočtová organizácia s názvom "Vyššia priemyselná škola strojnícka" a 1. septembra toho roku začalo študovať prvých 120 žiakov denného štúdia. Škola sídlila najprv v budove gymnázia V. P. Tótha, neskôr v budove dnešnej Obchodnej akadémie. 1. októbra 1952 bola inštitúcia premenovaná na "Priemyselnú školu strojnícku". Začiatok vyučovania v novej účelovej budove na Hostihore bol 9. decembra 1959. 
1. septembra 1960 sa zmenil názov školy na "Stredná priemyselná škola v Martine", 1.septembra 2019 na "Stredná priemyselná škola technická v Martine". Pod týmto názvom existuje dodnes.
Vedenie.
Učitelia.
Perla Ivaničová - Slovenský jazyk
Iveta Chmelíková - informačné a sieťové technológie
Jela Jesenská - Anglický jazyk

</doc>
<doc id="294910" title="Stredoslovenský kraj" url="https://sk.wikipedia.org/wiki?curid=294910">
Stredoslovenský kraj

Stredoslovenský kraj bol kraj na Slovensku od 11. apríla 1960 do 18. decembra 1990 (okrem 1.7.1969 - dec. 1970). Zaberal asi 35 percent rozlohy Slovenska. Rozkladal sa v strednej časti Slovenska a bol najrozsiahlejším krajom v celom Česko-Slovensku.
Na severozápade susedil so Severomoravským krajom, na severe s Poľskom, na juhu s Maďarskom, na západe so Západoslovenským krajom a na východe s Východoslovenským krajom. Krajským mestom bola Banská Bystrica, umiestnená v rámci kraja východnejšie než najväčšie mesto Žilina. Koncom 70. rokov bola však Banská Bystrica ešte tesne najväčším mestom kraja so 66 000 obyvateľmi. Druhá Žilina mala 63 000 a tretím najväčším mestom bol Martin s 57 000 obyvateľmi.
1. júla 1969 boli kraje na Slovensku zrušené, ale už 28. decembra 1970 boli obnovené. 
Stredoslovenský kraj bol najviac členitým krajom v Česko-Slovensku. Jeho severnú hranicu tvorili Javorníky, Beskydy, Roháče a Západné Tatry. Krajskú hranicu so západným Slovenskom tvorili pohoria Pohronský Inovec, Vtáčnik a Štiavnické vrchy. Až na územie Východoslovenského kraja zasahovalo Slovenské rudohorie a Nízke Tatry. Najvyšším vrchom kraja bola Bystrá (2 248 m) v Západných Tatrách. Najnižšie položenou oblasťou kraja bola Juhoslovenská kotlina v okolí Dudiniec () a povodie rieky Ipeľ. Severné oblasti kraja odvodňovala rieka Váh s prítokmi Orava a Kysuca. Dlhým údolím medzi Nízkymi Tatrami a Slovenským rudohorím preteká rieka Hron, ktorá sa v Banskej Bystrici stáča smerom na juh do Zvolena, kde opäť mení smer, tentokrát na juhozápad.
Kraj mal v roku 1978 rozlohu 17 976 km² a 1 492 144 obyvateľov. Priemerná hustota zaľudnenia kraja bola 83 obyvateľov/1 km².
Kraje boli na Slovensku zrušené s účinnosťou od 19. decembra 1990. Po vzniku samostatnej Slovenskej republiky v roku 1993 sa začalo pracovať na novom administratívnom usporiadaní štátu. Od 1. júla 1996 vzniklo na Slovensku 8 nových krajov. Na území bývalého Stredoslovenského kraja vznikol Žilinský kraj a Banskobystrický kraj. Bývalé okresy Považská Bystrica a Prievidza pripadli Trenčianskemu kraju. Došlo aj k výrazným územným zmenám v štruktúre okresov. Mnohé mestá sa po novom stali sídlami okresov.

</doc>
<doc id="294915" title="Stredná priemyselná škola elektrotechnická (Bratislava, Karola Adlera 5)" url="https://sk.wikipedia.org/wiki?curid=294915">
Stredná priemyselná škola elektrotechnická (Bratislava, Karola Adlera 5)

Stredná priemyselná škola elektrotechnická Karola Adlera 5 je stredná škola sídliaca na ulici Karola Adlera číslo 5 v Bratislave.
SPŠE sídli na súčasnej adrese od roku 1976. Vznik školy sa datuje do roku 1968, kedy sa rozdelila pôvodná škola na Zochovej ulici. V rokoch 1968 až 1976 bola umiestnená na Palisádach 44. V roku 1976 bola škola presťahovaná do novej budovy 18 - triednej základnej školy v Dúbravke. Nasledovalo prebudovanie, prispôsobenie budovy novým potrebám, dostavba dielní.
História.
Škola vznikla v roku 1968 oddelením od pôvodnej školy na Zochovej ulici. Do roku 1976 bola umiestnená na Palisádach 44. V roku 1976 sa presťahovala do novej budovy v Dúbravke. Pôvodne budova patrila základnej škole a teda bolo potrebné prebudovať ju a prispôsobiť novým potrebám.
Štúdium je 4 – ročné, ukončené maturitou. Školský vzdelávací program: "Špecialista IT". Škola poskytuje znalosti a zručnosti v štyroch oblastiach prípravy na povolanie:
Vzdelávanie a príprava zahrňuje hardvér počítača, počítačové siete, operačné systémy, programovanie, elektroniku, elektrotechnické meranie a prácu s médiami.
Vzdelávanie a príprava v prvých dvoch ročníkoch sú založené na širokom základe odborne teoretických a odborne praktických vedomostí a zručností. Vyučujú sa predmety, ktoré poskytnú základné vedomosti zo strojníctva, elektrotechniky, elektroniky, výpočtovej techniky, programovania, informatiky, technickej dokumentácie, matematiky. Je tu aj aplikovaná matematika, praktické cvičenia. Vyučujú sa dva cudzie jazyky (angličtina, nemčina, ruština).
Vo vyšších ročníkoch na ne nadväzujú odborné teoretické a praktické predmety určené na vytvorenie príslušnej odbornosti, teoretických vedomostí, praktických zručností a návykov pre zvolenú oblasť odbornej prípravy a vzdelávania. Dopĺňajú a rozširujú vedomosti z výpočtovej techniky, sieťových technológií, priemyselnej informatiky, riadenia, regulácie, merania, snímania veličín, ako aj poznatky snímania, reprodukcie a spracovania obrazu a zvuku.
Na výučbu slúžia učebne teoretického vyučovania, špeciálne laboratóriá (elektroniky, merania, priemyselnej informatiky, výpočtovej techniky), dielne, Wifi sieť, štúdio zvukové, obrazové, ale aj telocvične, posilňovňa a športový areál.
Práca na projektoch a ich obhajoba sú ťažiskom posledného ročníka. Spracúvajú rôzne témy blízke im a oblasti ich prípravy na povolanie. Pri práci využívajú CAD systémy, simulačné programy pre návrh, výpočty a spracovanie projektu, ktorý tvorí hmotný objekt, program, ich kombinácia, www stránka a podobne. Súčasťou práce je aj technická dokumentácia obsahujúca postup práce, výpočty, výkresy, tabuľky, grafy, merania, kalkulácia nákladov, ale aj scenár, fotografie a podobne, podľa oblasti prípravy na povolanie a druhu projektu. Súčasťou je aj prezentácia. Všetko maturitná komisia komplexne hodnotí.
Je to príprava pre budúce povolanie, pre trh práce, aby absolvent bol pripravený na výkon pozície konštrukčnej, prevádzkovej a po získaní praxe aj riadiacej v širokej škále firiem. Pripravujeme ho aj na vysokoškolské štúdium a na celoživotné vzdelávanie.Študent môže získať certifikát CISCO akadémie, a osvedčenie: §26 – elektrotechnická spôsobilosť, ktoré majú veľký význam pri uplatnení sa na trhu práce.
Na streche je ako piata škola na Slovensku vybudovaná solárna elektráreň s výkonom 19,8 kW, energia vyrobená a dodávaná do siete od apríla 2009 je vyše 13,7 MWh.

</doc>
<doc id="294999" title="Stredná zdravotnícka škola (Košice, Moyzesova 17)" url="https://sk.wikipedia.org/wiki?curid=294999">
Stredná zdravotnícka škola (Košice, Moyzesova 17)

Stredná zdravotnícka škola Moyzesova 17 je stredná škola v Košiciach, ktorá vznikla v roku 1949.
História.
1. septembra 1949 bola zriadená Vyššia sociálno-zdravotná škola v budove na Kováčskej ulici č. 30. Následne v školskom roku 1950/51 bol zmenený názov školy na "Zdravotnícka škola s odbormi zdravotná sestra, zubný laborant, zdravotnícky laborant". V nasledujúcom školskom roku 1951/1952 na škole pribudol odbor detská sestra. V školskom roku 1962/1963 škola zmenila sídlo a preťahovala sa na Moyzesovu ulicu č. 17. kde sídli do dnes.
1. septembra 1988 sa škola rozdelila na dve samostatné zdravotnícke školy. Jedna mala sídlo na Moyzesovej ulici a druhá na Kukučínovej ulici. Zriaďovacou listinou vydanou predsedom KSK s účinnosťou od 1. júla 2002 sa zriaďovateľom školy stal Košický samosprávny kraj.
Štúdium.
V súčasnosti pripravuje kvalifikovaných zdravotníckych pracovníkov v štvorročných denných študijných odboroch:
Absolventi stredných škôl s maturitou môžu studovať trojročné denné vyššie odborné štúdium v odbore:
Dvojročné denné pomaturitné kvalifikačné štúdium v odbore:
Popri zamestnaní poskytuje možnosť študovať nasledujúci odbor:
Doterajší riaditelia.
Riaditelia školy od roku vzniku školy:

</doc>
<doc id="295112" title="Západoslovenský kraj" url="https://sk.wikipedia.org/wiki?curid=295112">
Západoslovenský kraj

Západoslovenský kraj bol kraj na Slovensku od 11. apríla 1960 do 18. decembra 1990 (okrem 1.7.1969 - dec. 1970). Rozkladal sa na západe a juhozápade Slovenska.
Hlavným mestom (sídlom úradov) kraja bola Bratislava, ktorá však od 22. marca 1968 (vyhlásenie Bratislavy za samostatnú územnú jednotku Hlavné mesto Slovenska resp. po federalizácii Česko-Slovenska Hlavné mesto SSR) do územia Západoslovenského kraja nepatrila a tvorila samostatnú územnú jednotku na úrovni kraja.
1. júla 1969 bola činnosť krajov na Slovensku krátkodobo pozastavená, znovu obnovená bola od 28. decembra 1970. Krajské orgány mali naďalej sídlo v Bratislave.
Územie Západoslovenského kraja sa rozprestieralo od hraníc s Rakúskom na Záhorí až po svahy Inovca a Tribeča na východe. Najvýznamnejšími riekami kraja boli Dunaj, Nitra a dolné toky Moravy, Váhu a Hronu. Najväčším mestom kraja bola Nitra, nasledovala Trnava a Trenčín. Najvyšším bodom územia bol vrch Inovec (1 042 m) v Považskom Inovci.
Kraj mal v roku 1978 rozlohu 14 491 km² a 1 660 030 obyvateľov. Priemerná hustota zaľudnenia kraja bola 115 obyvateľov/1 km².
Kraje boli na Slovensku zrušené s účinnosťou od 19. decembra 1990. Po vzniku samostatného Slovenska v roku 1993 sa začalo pracovať na novom administratívnom usporiadaní štátu. Od 1. júla 1996 vzniklo na Slovensku 8 nových krajov. Na území bývalého Západoslovenského kraja vznikol Bratislavský kraj, Trnavský kraj, Trenčiansky kraj a Nitriansky kraj. Došlo aj k výrazným územným zmenám v štruktúre okresov. Mnoho miest sa po novom stalo sídlami okresov.

</doc>
<doc id="295116" title="Východoslovenský kraj" url="https://sk.wikipedia.org/wiki?curid=295116">
Východoslovenský kraj

Východoslovenský kraj bol kraj na Slovensku od 11. apríla 1960 do 18. decembra 1990 (okrem 1.7.1969 - dec. 1970).
Rozkladal sa v najvýchodnejšej časti Česko-Slovenska, na východe Slovenska. Na severe susedil s Poľskom, na juhu s Maďarskom, na západe so Stredoslovenským krajom a na východe s vtedajším Sovietskym zväzom (dnes Zakarpatská oblasť Ukrajiny). Krajským mestom boli Košice so 190-tisíc obyvateľmi v roku 1978. Druhým najväčším mestom bol Prešov (70-tisíc), na treťom mieste boli vtedy rovnako ľudnaté okresné mestá Poprad a Spišská Nová Ves (30-tisíc).
V rokoch 1960-1968 kraj tvorilo 9 okresov. V roku 1968 boli vyhlásené nové okresy Stará Ľubovňa, Svidník a Vranov nad Topľou. 1. júla 1969 bola činnosť krajov na Slovensku krátkodobo pozastavená, obnovená bola od 28. decembra 1970. V roku 1971 bolo mesto Košice uznané ako samostatný okres Košice-mesto.
Na území Východoslovenského kraja v pohorí Vysoké Tatry dosahoval povrch Česko-Slovenska najvyšších nadmorských výšok - najvyšší vrchol kraja, Tatier, celého Česko-Slovenska a celých Karpát - Gerlachovský štít má nadmorskú výšku 2 655 m. Práve Vysoké Tatry tvoria prirodzenú severozápadnú hranicu kraja s Poľskom. Severnú hranicu ďalej tvorí podstatne nižšie pohorie - Spišská Magura a veľmi rozsiahle Nízke Beskydy siahajúce od severozápadu kraja až k severovýchodu. Nad mestom Humenné sa dvíha pohorie Vihorlat. Veľké plochy v juhovýchodnej časti kraje na hraniciach s Maďarskom a Ukrajinou zaberá Východoslovenská nížina. V juhozápadnej oblasti kraja sa nachádza Slovenské rudohorie, Slovenský kras a Slovenský raj. Kraj leží na rozvodí Baltského a Čierneho mora. Rieka Poprad odteká do Visly a ďalej do Baltského mora. Rieka Hornád pramení na okraji Slovenského raja preteká Košicami a odvádza svoje vody postupne do Tisy, Dunaja a Čierneho mora. Z oblasti Bardejova priteká rieka Topľa, od Svidníku rieka Ondava. Zlievajú sa pri Vranove a pokračujú ďalej ako Ondava až k sútoku s Latoricou na Zemplíne, odkiaľ pokračuje ďalej pod názvom Bodrog do Tisy. Rieka Laborec priteká zo severovýchodnej časti kraja od Medzilaboriec. Preteká Humenným a neďaleko Kráľovského Chlmca sa vlieva do Latorice. V juhovýchodnom cípe kraja pri Čiernej nad Tisou tvorí hranicu Slovenska rieka Tisa, prítok Dunaja.
Kraj mal v roku 1978 rozlohu 16 179 km² a 1 356 066 obyvateľov. Priemerná hustota zaľudnenia kraja bola 84 obyvateľov/1 km².
Kraje boli na Slovensku zrušené s účinnosťou od 19. decembra 1990. Po vzniku samostatnej Slovenskej republiky v roku 1993 sa začalo pracovať na novom administratívnom usporiadaní štátu. Od 1. júla 1996 vzniklo na Slovensku 8 nových krajov. Na území bývalého Východoslovenského kraja vznikol Košický kraj a Prešovský kraj. Časť bývalého okresu Rožňava (dnešný okres Revúca) pripadla Banskobystrickému kraju. Došlo aj k výrazným územným zmenám v štruktúre okresov. Mnohé mestá sa po novom stali ich sídlami.

</doc>
<doc id="295193" title="Milan Kostolný" url="https://sk.wikipedia.org/wiki?curid=295193">
Milan Kostolný

 
Milan Kostolný (* 19. január 1976, Dubnica nad Váhom) je bývalý slovenský hokejový útočník hrajúci na pozícii centra. Je odchovancom klubu MHK Dubnica nad Váhom.
Klubový hokej.
Milan Kostolný začínal s hokejom v klube HK Spartak Dubnica nad Váhom. V sezóne 1993/94 si zahral na Majstrovstvách Európy do 18 rokov v kategórii C, ktoré sa konali v Slovinsku. Odohral tam 4 stretnutia. Slovenská reprezentácia na tomto šampionáte získala zlato a postúpila do B kategórie. Jeho spoluhráčmi na týchto ME boli napr. Ľubomír Višňovský, Radoslav Suchý, Ronald Petrovický, Richard Zedník, Rastislav Pavlikovský, Ľubomír Vaic, Rudolf Verčík, Juraj Štefanka, Juraj Faith, Róbert Tomík či Mário Kazda. 
Pred sezónou 1994/95 odišiel do zámorskej OHL do klubu Detroit Junior Red Wings. S klubom získal titul v OHL. Následne klub vyhral Memorial Cup (OHL, WHL, QMJHL). Práve v tomto klube zaujal skautov klubu NHL Hartford Whalers, ktorí ho v následnom drafte v roku 1995 vybrali ako 191. v poradí v 8. kole. V OHL zostal aj naďalej. Sezónu začal v rovnakom klube, ktorý si ale zmenil názov na Detroit Whalers. Počas sezóny zmenil klub v rámci OHL a jeho novým klubom sa stal North Bay Centennials za ktorý odohral prevažnú časť ročníka. Ešte v tej istej sezóne sa mu podarilo zahrať si 3 stretnutia v ECHL za Richmond Renegades a 1 zápas na farme Hartfordu v AHL za Springfield Falcons. 
Aj sezónu 1996/1997 začal v OHL v klube Sarnia Sting, kde však odohral len dve stretnutia a vrátil sa do Európy do materského klubu MHK Dubnica nad Váhom. Do zámoria sa už nevrátil. Na Slovensku hral striedavo v kluboch HC Dukla Senica, Dukla Trenčín a rodnej Dubnici nad Váhom. Medzi tým si vyskúšal belgickú ligu v klube HYC Herentals a britskú ligu za kluby Telford Tigers (súťaž EPIHL) a Invicta Dynamos (súťaž ENL). S klubom Invicta Dynamos sa stal v sezóne 2008/09 víťazom Konferencie Juh. Vo finále už, ale klub úspešný nebol. Celkovým víťazom sa stal klub zo severnej Konferencie Nottingham Lions. V tejto sezóne sa stal Milan Kostolný najlepším hráčom v kanadskom bodovaní v celej lige. Rovnako tak aj najlepším strelcom a nahrávačom.
V sezóne 2009/10 hrával 2. hokejovú ligu za rodnú Dubnicu, ale na netradičnom poste. Ako center hrával v obrane. Bola to jeho posledná sezóna. Po jej skončení ukončil aktívnu kariéru. Kariéru, tak ukončil v klube kde pred rokmi s hokejom začínal.
Víťaz Memorial cupu.
Milan Kostolný bol členom víťazného tímu Detoit Jr. Red Wings v sezóne 1994/95 a získal tak s tímom Memorial cup. Vo finále nastúpil v 5 zápasoch. Zaznamenal v nich 4 body za 1 gól a 4 asistencie.

</doc>
<doc id="295219" title="Iggy Pop" url="https://sk.wikipedia.org/wiki?curid=295219">
Iggy Pop

Iggy Pop (* rod. James Newell Osterberg, Jr. 21. apríl, 1947, Muskegon, Michigan, USA) je americký punk rockový spevák a občasný herec. 
Napriek tomu že mal len obmedzený komerčný úspech, Pop je považovaný za jedného z najväčších vzorov punk rocku a jeho príbuzných štýlov. Niekedy je tiež nazývaný ako „Kmotor Punku“ alebo „Rockový Leguán“, a je tiež známy svojou dynamikou na pódiu.
Pop bol spevákom kapely The Stooges z prelomu 60. a 70. rokov ktorá mala veľký vplyv na podobu hard rocku a začiatky punku (medzi fanúšikov Stooges patrili aj Ramones). The Stooges sa preslávili svojimi koncertmi na ktorých Pop skákal z pódia (týmto bol objavený tzv. „stage diving“), s hruďou pomazanou syrovým maslom a niekedy tiež arašidovým maslom alebo porezaný rozbitými fľašami. Mnoho neskorších spevákov tieto Popove kúsky imitovalo.
Aj keď už nebol tak divoký ako za čias Stooges, Pop bol striedavo úspešný ako sólový spevák 25 rokov. Medzi jeho najznámejšie pesničky patrí napríklad „Lust for Life“, „I'm Bored“ alebo „The Passenger“ (založená na básničke od Jima Morrisona).
Kariéra.
V roku 1964 začína v skupine Iguanas ako bubeník (vyšiel 1 singel). Roku 1965 odchádza už ako spevák do detroitskej R&amp;B skupiny The Prime Movers. V tom čase si dáva prezývku Iggy Pop. Až v roku 1967 zakladá legendárnu skupinu The Psychedelic Stooges (následne Iggy &amp; The Stooges) a to v zložení Iggy Pop, Ron Asheton, Scott Asheton, Dave Alexander. Prvé album produkoval John Cale a viedlo si pomerne dobre. Nasleduje rok 1970 a personálne zmeny v kapele: v lete prichádzajú S. Mackay, B. Cheatham a J. Williamson, už po mesiaci však Cheatham kapelu opúšťa, spolu s D. Alexandrom. Novým členom je Z. Zettner, zavčas vystriedaný Reccou.
V nasledujúcom roku sa ale kapela rozpadá, keď jednou z príčin sú drogy (Iggy sa lieči na Floride). V 1972 dochádza k obnoveniu Stooges v zložení Iggy Pop, R. Asheton, S. Asheton, (J. Williamson), Scott Thurston. V tom čase používali názov Iggy Pop &amp; The Stooges. Kapela sa ale po dvoch rokoch opäť rozpadá (1973 - J. Williamsona nahradil S. Thurston). V roku 1975 s Iggy opäť lieči a v tom čase mu pomáha jeho priateľ David Bowie a ich spolupráca je obojstranná, keď sa Pop objaví aj na Bowieho albume Low.
Veľmi cenený je album "Idiot", ktorý sa obvykle označuje za prvú sólovú platňu. Roku 1979 sa v Iggyho koncertnej kapele objavujú o. i. Glen Matlock (ex - Sex Pistols), Jackie Clark (ex - Ike &amp; Tina Turner) a S. Thurston. Na albume "New Values" (1979) sa podieľajú S. Thurston, S. Asheton, J. Williamson a Fred “Sonic” Smith. Album "Soldier" (1980) je veľmi cenený a medzi muzikantmi sa tu objavujú m.i. Barry Andrews zo skupiny XTC, D. Bowie, členovia skupiny Simple Minds - Ivan Král a G. Matlock.
V roku 1981 sa Iggy Pop presadzuje tanečným hitom "Bang Bang". O rok neskôr spolupracuje s Chrisom Steinom na hudbe k filmu Rock´n´Rule a v roku 1985 účinkuje vo filme Sid and Nancy (o rok neskôr hrá aj vo filme Farba peňazí).
Album "Instinct" (1988) produkoval Bill Laswell a spolupracoval na ňom Steve Jones (ex - Sex Pistols). Stvárnil hlavnú úlohu vo filme Cry Baby (1990) a hrá tiež vo filme "Hardware". Pomerne dobre si viedlo album "Brick By Brick" (1990) vrátane singlu Candy (duet s Kate Piersonovou so skupinou B-52´s).

</doc>
<doc id="295305" title="Obchodná akadémia (Rožňava, Akademika Hronca 8)" url="https://sk.wikipedia.org/wiki?curid=295305">
Obchodná akadémia (Rožňava, Akademika Hronca 8)

Obchodná akadémia Rožňava je strednou odbornou školou, ktorá pripravuje žiakov schopných samostatne pracovať v ekonomickej oblasti, v oblasti organizácie a techniky riadenia, manažmentu, marketingu, účtovníctva v podnikateľskej a obchodnej činnosti. Škola na základe úspešného certifikačného auditu 27. 12. 2007 zaviedla a používa systém manažérstva kvality podľa STN EN ISO 9001:2001/EN ISO 9001/2000 v odbore výchovno - vzdelávacia činnosť. 
História.
Škola bola zriadená 1. septembra 1967 na báze bývalej pedagogickej školy ako Stredná ekonomická škola.
Súčasnosť.
V školskom roku 2009/2010 má škola 11 tried v odbore "obchodná akadémia" a 1 triedu v odbore 
"manažment regionálneho cestovného ruchu". Školu navštevuje v tomto školskom roku 309 študentov z toho 212 dievčat a 97 chlapcov. Vyučovanie, ubytovanie a stravovanie je zabezpečené v jednom areáli.
Škola má veľmi dobré vybavenie učebnými pomôckami, kompletne vybavené odborné učebne informatiky, strojopisu, ekonomiky, cudzích jazykov, učebne pre ostatné predmety, telocvičňu, posilňovňu, multifunkčné ihrisko a športový areál.

</doc>
<doc id="295409" title="Stredná odborná škola obchodu a služieb - Kereskedelmi és Szolgáltatóipari Szakközépiskola" url="https://sk.wikipedia.org/wiki?curid=295409">
Stredná odborná škola obchodu a služieb - Kereskedelmi és Szolgáltatóipari Szakközépiskola

Stredná odborná škola obchodu a služieb – Kereskedelmi és Szolgáltatóipari Szakközépiskola je odborná škola na Budovateľskej ulici v Komárne, na ktorej sa študenti pripravujú na svoje budúce povolania v štvorročných študijných odboroch, trojročných učebných odboroch a v dvojročných odboroch nadstavbového štúdia. V škole sú triedy s vyučovacím jazykom slovenským aj maďarským.
Vybavenie školy.
V súčasnosti (2009) je v škole okrem klasických učební k dispozícii 11 odborných učební na výuku cudzích jazykov, informatiky, etickej výchovy, strojopisu, odborných predmetov kuchárov, čašníkov a cukrárov a ekonomických predmetov. Zo spomínaných učební je 5 kompletne vybavených počítačmi, dataprojektorom, tlačiarňami a ostatnou technikou pre efektívne uplatnenie moderných vzdelávacích postupov a metód s podporou použitia IKT. V škole je aj multimediálna učebňa, ktorá slúži na vyučovanie ostatných predmetov. Samozrejmosťou je internetové pripojenie každého počítača, vrátane počítačov v kabinetoch. V dvoch počítačových učebniach sú inštalované interaktívne tabule.
V priestoroch školy je bufet a krajčírska dielňa, určená pre odborný výcvik. Ďalšie priestory na pre odborný výcvik sú v areáli strediska pre praktické vyučovanie, ktoré sa nachádza na Hadovskej ceste. Budúce kaderníčky a kozmetičky sa pripravujú v kaderníckych a kozmetických salónoch na Komenského ulici. V budove školy sa nachádza aj pobočka mestskej knižnice. Vedľa školy sa nachádza školská jedáleň a učebňa odborného výcviku pre budúcich cukrárov, kuchárov a čašníkov. Škola má k dispozícii dve telocvične vybavené šatňami, sprchami, posilňovňu, herňu stolného tenisu a futbalové ihrisko s atletickou dráhou, všetko v budovách školy na Budovateľskej ulici. Areál školy dotvára park s lavičkami, kde žiaci trávia svoje prestávky za priaznivého počasia, prípadne ho využívajú na hodinách etickej výchovy a ekológie.
História školy.
Prvá učňovská škola v Komárne bola po II. svetovej vojne otvorená v školskom roku 1946/47. Škola podliehala priamo povereníctvu školstva a kultúry v Bratislave. Sídlo školy bolo na vtedajšej Masarykovej ul. 38, v Majlátovej škole. Všetky ročníky v tomto školskom roku boli prvé. Do školy sa vtedy hlásili aj starší ľudia, ktorí cez vojnu nemali možnosť vyučiť sa. Vyučovanie prebiehalo v dvoch jazykoch a to v slovenskom a maďarskom. Na konci školského roku bolo 361 žiakov, ktorí postúpili do ďalšieho ročníka. Na tento vysoký počet žiakov pripadlo šesť učiteľov aj s učiteľom náboženstva. Riaditeľom školy bol Viczek Ján. Učeň sa tu mohol vyučiť napr. za mlynára, automechanika, hodinára, inštalatéra, holiča, kominára, zubného technika, fotografa, zámočníka, atď. Najviac učňov sa školilo v odbore kovorobnom a drevorobnom. V nasledujúcom školskom roku bol počet tried 20 a počet učebných odborov 40.
V roku 1948 sa riaditeľom školy stal Antošík Ján (viedol ju do roku 1952). V tom čase tu bolo už 10 tried kovorobných so zameraním na výrobu lodí. Začalo sa vyučovať aj v odbore lodný zámočník. Tohoto roku prebehli – po vojne prvýkrát – záverečné učňovské skúšky, vyučilo sa 118 učňov. Na celej škole vyučovalo vtedy iba 7 učiteľov. V školských rokoch 1950/51 až 1955/56 bolo na škole urobených veľa zmien. Učňovská škola sa v tom čase spojila s vtedajšími pracovnými zálohami (v Lodenici). Z tohoto obdobia sa v archíve školy nezachovali žiadne hodnoverné záznamy. Preto tieto školské roky nie sú zachytené ani v kronike. V šk. roku 1956/57 sídlila škola na Kasárenskej ul. 23. O budovu sa delila so IV. Národnou školou, materskou školou a Poľnohospodárskym učilištím. Riaditeľom školy bol Tóth Koloman, okrem neho tvoril učiteľský zbor ďalších 5 interných a 5 externých učiteľov. Vyučovanie prebiehalo v jazyku maďarskom. V tých časoch mala škola aj priestorové problémy, v núdzi sa vyučovalo aj v kabinetoch.
Výraznejšie zmeny nastali 1. 2. 1967. Škola bola umiestnená do trojposchodovej budovy na Budovateľskej ulici 32 v Komárne. Materiálovo a priestorovo sa podmienky podstatne zlepšili v roku 1991, kedy bola dokončená a odovzdaná do užívania nová budova prepojená s pôvodnou. Koncom '90-tych rokov sa v týchto priestoroch nachádzali dve školy: Stredné odborné učilište a Obchodná akadémia. 1. januára 2003 nastala zmena, keď sa obe školy zlúčili a odvtedy bol názov školy Združená stredná škola obchodu a služieb. Od šk. r. 2009/2010 je názvom školy: "Stredná odborná škola obchodu a služieb – Kereskedelmi és Szolgáltatóipari Szakközépiskola".

</doc>
<doc id="295469" title="Stredná odborná škola drevárska (Topoľčany)" url="https://sk.wikipedia.org/wiki?curid=295469">
Stredná odborná škola drevárska (Topoľčany)

Stredná odborná škola drevárska v Topoľčanoch so sídlom na Pílskej ulici č. 7 je stredná odborná škola zameraná na prípravu žiakov pre drevársky priemysel a výrobu nábytku. Je situovaná v blízkosti jednej z najväčších firiem na výrobu nábytku na Slovensku - Decodom s.r.o v Topoľčanoch.
História.
Mesto Topoľčany leží na Hornej Nitre a historicky je úzko späté s drevárskym a nábytkárskym priemyslom.Škola historicky prešla dlhým vývojom. 
Stredné odborné učilište nábytkárske v Topoľčanoch sa stalo priamym pokračovateľom odborného učilišťa pri n. p. Mier v Topoľčanoch, ktoré bolo založené v roku 1972. Od roku 1979 škola niesla nový názov Stredné odborné učilište nábytkárske (SOU nábytkárske) a pripravovala kvalifikovaných stolárov pre nábytkárske podniky na Slovensku.
V roku 1988 bola otvorená elokovaná trieda Strednej priemyselnej školy drevárskej vo Zvolene, pri SOU nábytkárskom v Topoľčanoch. Obe školy zostali pod jedným riaditeľstvom. V roku 1991 sa Stredná odborná škola drevárska od SOU nábytkárskeho delimitovala a začala pôsobiť v priestoroch učilišťa pod samostatným riaditeľstvom. 
Ďalšie zmeny.
V roku 2003 došlo k združeniu obidvoch škôl a vznikla Združená stredná škola drevárska a nábytkárska. 
V roku 2008 sa názov školy zmenil na Stredná odborná škola.
Od roku 2009 má škola názov Stredná odborná škola drevárska.
Súčasnosť.
V súčasnosti (2009) má škola 19 tried, ktoré navštevuje 484 žiakov. Neustále prebiehajú zmeny týkajúce modernizácie vyučovacieho procesu s využívaním IKT technológií a e-learningu. Škola získala finančné zdroje z Európskych štrukturálnych fondov na rekonštrukciu a modernizáciu v súvislosti so nížením energetickej náročnosti prevádzky. Vybudovalo sa Pilotné centrum odborného vzdelávania nábytkárskeho priemyslu v spolupráci s firmou Decodom s.r.o Topoľčany.
Škola sa aktívne prezentuje na medzinárodných výstavách, veľtrhoch, v rámci mesta i v masmediálnych prostriedkoch. Žiaci majú možnosť pracovať v rôznych záujmových krúžkoch a zapájajú sa do SOČ.

</doc>
<doc id="295480" title="Charles Friedel" url="https://sk.wikipedia.org/wiki?curid=295480">
Charles Friedel

Charles Friedel (* 12. marec 1832, Štrasburg – † 20. apríl 1899, Montauban) bol francúzsky chemik.
Spoločne so svojím priateľom J. M. Craftsom roku 1877 objavil dva typy chemických reakcií ktoré po nich boli pomenované, tzv. Friedel-Craftsova alkylácia a acylácia.
Životopis.
Friedel študoval od roku 1850 v Štrasburgu prírodné vedy a po prerušení roku 1852 pokračoval v štúdiu na parížskej Sorbonne. V rokoch 1856 až 1870 pracoval ako správca zbierok minerálov univerzity "École de Mines". V tom čase bol tiež činný v laboratóriu školy "École de Medicine" kde si pod vedením C. A. Wurtza prehĺbil svoje znalosti chémie. Roku 1860 sa tu zoznámil s J. M. Craftsom a po svojej doktorskej promócii roku 1869 nastúpil od roku 1871 na miesto docenta na École Normale Supérieure. V roku 1876 sa stal profesorom mineralógie na Sorbonne. Roku 1884 po smrti C. A. Wurtza prevzal jeho miesto profesora organickej chémie.
Od roku 1889 bol súčasne predsedom komisie ktorej cieľom bolo previesť reformu názvoslovia organických zlúčenín.
Jeho synom bol mineralóg a kryštalograf Georges Friedel (18651933).

</doc>
<doc id="295499" title="1. súkromné gymnázium v Bratislave" url="https://sk.wikipedia.org/wiki?curid=295499">
1. súkromné gymnázium v Bratislave

1. súkromné gymnázium v Bratislave je osemročné súkromné gymnázium, ktoré sídli v bratislavskej mestskej časti Ružinov.
História.
Gymnázium bolo založené v júli 1991 Ing. Františkom Tóthom († 2006), RNDr. Máriou Smrekovou, RNDr. Danou Jančínovou, Annou Cifrovou a RNDr. Matejom Petrom Melicherčíkom. Prvé vyučovanie sa začalo 2. septembra 1991 na Čapkovej ulici. V roku 2002 sa škola presťahovala do moderne zrekonštruovanej budovy na Bajkalskej ulici.
Riaditelia školy.
Súčasným (2018) riaditeľom školy je RNDr. Matej Peter Melicherčík.

</doc>
<doc id="295502" title="Drúzovia" url="https://sk.wikipedia.org/wiki?curid=295502">
Drúzovia

Drúzovia alebo drúzi (jednotné číslo: "drúz", žen. rod: "drúzka"; arab. jedn. č.: درزي - "darzí" alebo "durzí", mn. č. دروز, "durúz"; hebr.: דרוזים, "druzim") sú nábožensko-etnická komunita žijúca v Libanone, Izraeli a Sýrii, pôvodne však pochádzajúca z Egypta. Drúzovia sa odštiepili začiatkom 11. storočia (v roku 1017) od šiitskej vetvy ismailitov. Ide o značne uzavretú komunitu, do ktorej teologicko-filozofického systému nie je každý zasvätený. V súčasnosti žije na svete približne milión drúzov. V minulosti boli drúzi veľmi ovplyvnení novoplatonskou a gnostickou filozofiou. Veria aj v prevteľovanie duší. Na svoju vieru nikoho neobracajú a je dokonca nemožné k nim konvertovať. Namiesto piatich stĺpov, ktoré sú základom islamu, uznávajú tzv. sedem povinností. Medzi ich špecifikum patrí lojalita k štátu, v ktorom žijú. Na vlastnú žiadosť napríklad slúžia v izraelskej armáde.
O drúzoch sa zmieňuje už židovský cestovateľ Benjamín z Tudely, keď okolo roku 1165 navštívil oblasti, kde drúzi žili; mylne ich pokladá za pohanov.

</doc>
<doc id="295510" title="Stredná odborná škola (Púchov, Terézie Vansovej 1054/45)" url="https://sk.wikipedia.org/wiki?curid=295510">
Stredná odborná škola (Púchov, Terézie Vansovej 1054/45)

Profil školy.
Stredná odborná škola Púchov zahŕňa 4 bývalé právne školské subjekty a to SPŠ Púchov, ktorá sa 1. septembra 1996 zlúčila s SPŠCH Púchov. Od 1. septembra 2000 sa k týmto subjektom pričlenilo SOU Matador a. s. Púchov a od 1. septembra 2005 aj ZSŠ odevná Púchov. Škola pripravuje absolventov trojročných učebných odborov na pokračovanie v nadstavbovom štúdiu a ostatných absolventov pripravuje tak, aby si po skončení štúdia našli uplatnenie a zamestnali sa v regióne a jeho blízkom okolí.
Výučba v škole sa realizuje v dvoch strediskách, a to v stredisku č. 1 v budove Inštitútu vzdelávania (pri Continental Matador a.s. Púchov) a v stredisku č. 2 na Kolonke. Škola na svoj vzdelávací proces využíva odborné učebne, vlastné dielne a odborné pracoviská v podnikoch v regióne Púchov a v blízkom okolí, na iných vysokých školách v blízkom regióne, na Slovensku alebo v zahraničí.
Vzdelávanie v školskom roku 2010/2011.
Učebné odbory – 3. ročné.
Absolventi získajú výučný list, môžu pokračovať v nadstavbovom štúdiu na škole a získajú maturitné vysvedčenie.

</doc>
<doc id="295530" title="Thom Mayne" url="https://sk.wikipedia.org/wiki?curid=295530">
Thom Mayne

Thom Mayne (* 19. január 1944, Waterbury, Connecticut, USA) je americký architekt. V roku 2005 získal Pritzkerovú cenu. Thom Mayne je v súčasnosti spolumajiteľom významnej architektonickej kancelárie Morphosis, profesorom na svetoznámych univerzitách a držiteľom viacerých prestížnych ocenení.
Štúdium.
Na strednej škole sa zúčastnil súťaže na návrh domu a vyhral ju. Študoval na Fakulte architektúry Juhokalifornskej univerzity (USC).
Po úspešnom ukončení univerzity začal pracovať v Los Angeles. Bol projektantom u architekta Victora Gruena. Medzitým učil na Pomona College v Južnej Kalifornii. Keď ho odtiaľ s ďalšími kolegami vyhodili, založili vlastnú školu South California Institute of Architecture (SCI-Arc). V roku 1978 ho prijali na postgraduálne štúdium na Harvard Graduate School of Design. V roku 1979 sa vrátil do Los Angeles a začal sa venovať najmä projektovaniu obytných domov.
Morphosis.
V roku 1972 s kolegami založili vlastnú architektonickú kanceláriu Morphosis. Vtedy už fungovala ich škola SCI-Arc viac ako rok. 
Prvá veľká zákazka pre Morphosis bol návrh nového školského komplexu Sequoyah Educational Research Centre, ktorá bola aj zrealizovaná. V roku 1974 získala cenu Progressive Architecture. Následne si upevnili popularitu ateliéru projektmi víl v prímorskom rezorte Venice v Kalifornii. 
Dnes v ateliéri Morphosis pracuje približne štyridsať dizajnérov a architektov. Venujú sa nielen architektúre a urbanizmu, ale aj navrhovaniu interiérovému dizajnu, nábytku.

</doc>
<doc id="295588" title="Marek Hrivík" url="https://sk.wikipedia.org/wiki?curid=295588">
Marek Hrivík

Marek Hrivík (* 28. august 1991, Čadca) je slovenský profesionálny hokejový útočník. 
Klubový hokej.
Hrivík je odchovancom žilinského hokeja. Sezónu 2007/2008 strávil hlavne v juniorskej lige v drese Žiliny, kde v 49 zápasoch nazbieral 36 bodov (17+19). V sezóne 2008/2009 hrával za HK Orange 20, kde bol najmladším hráčom tímu. Pred sezónou 2009/2010 odišiel do zámoria, kde v klube Moncton Wildcats v juniorskej QMJHL strávil tri sezóny. V sezóne 2010/2011 bol najlepším strelcom Monctonu, v 59 zápasoch nazbieral dokopy 79 bodov (38+41). Zúčastnil sa na tréningových kempoch Columbusu Blue Jackets (2010) i Phoenixu Coyotes (2011), no zmluvu nepodpísal ani s jedným z klubov.
V máji 2012 podpísal trojročný kontrakt s tímom NHL New York Rangers. Od sezóny 2013/2014 pôsobí na farme New Yoku Ranges v Hartforde Wolf Pack. V júli 2015 predĺžil zmluvu s Rangers, podpísal jednoročný dvojcestný kontrakt. Sezónu 2015/2016 odohral v Hartforde, kde v 52 dueloch základnej časti nazbieral 28 bodov (7+21). Následne bol povolaný do prvého tímu New Yorku Rangers, v ktorého drese debutoval v NHL 22. februára 2016 v zápase proti Detroitu.
2020‑2021 SHL Scoring Leaders-Najlepší hráč švédskej ligy.
Reprezentácia.
V rokoch 2008 a 2009 sa zúčastnil na MS juniorov do 18 rokov. Slovensko reprezentoval aj na MS juniorov do 20 rokov v rokoch 2009 a 2011. V roku 2014 bol účastníkom MS.

</doc>
<doc id="295599" title="Väinö Myllyrinne" url="https://sk.wikipedia.org/wiki?curid=295599">
Väinö Myllyrinne

Väinö Myllyrinne (* 27. február 1909, Helsinki – † 28. apríl 1963, Järvenpää) bol najvyšší človek v Európe a od roku 1940 druhý najvyšší na svete (po Donovi Koehlerovi).
Myllyrinneho výška.
Výška Väinöa Myllyrinneho sa líši podľa zdrojov od 246 až do 251,4 cm. Myllyrinne sám uvádzal výšku 247 cm, najčastejšie sa uvádza 248 cm. Vážil cez 170 kg. Rástol ešte vo svojich 40 rokoch.
Myllyrinne sa zrejme stal aj najvyšším vojakom všetkých čias, keď v roku 1929 narukoval do armády s výškou asi 220 cm.
Príčinou Myllyrinneho rastu bolo ochorenie gigantizmus. Zaujímavé je, že jeho matka Anna Maria Keränen pochádzala zo severofínskej obce Peltamo, z ktorej pochádzali aj dvaja ďalší fínski obri: Daniel Cajanus a Lauri Moilanen.
Životopis.
Väinö Myllyrinne sa narodil 27. februára 1909 v Helsinkách ako druhé dieťa v rodine policajta, mal osem súrodencov (z ktorých dvaja zomreli pred svojimi prvými narodeninami). Otec pochádzal z provincie Satakunta, matka z Kainuu.
V roku 1929 narukoval do armády. Slúžil u ťažkého delostrelectva vo Vyborgu. Až do nástupu na vojnu Myllyrinne býval na mnohých miestach, pretože jeho rodina sa často sťahovala. Po vojne sa usadil v Helsinkách. Stal sa členom Helsinského atletického klubu, skúšal zápasiť. V 30. rokoch cestoval po Európe a vystupoval ako zápasník v cirkusoch a varieté. Mal tiež odísť do Ameriky, ale kvôli začatej Zimnej vojne sa vrátil do Fínska. Počas vojny sa Myllyrinne oženil s Annou-Liisou Puistonenovou. Manželstvo vydržalo dva roky a bolo bezdetné. 
Po vojne Myllyrinne vystúpil ešte niekoľkokrát vo Švédsku, ale do Spojeného kráľovstva už pre zhoršujúce sa zdravie neodišiel. Trpel rozpadom kĺbov, čo mu sťažovalo pohyb. Navyše ochorel aj na cukrovku. Od roku 1946 žil v Järvenpää. Venoval sa tu asi desať rokov chovu sliepok. Na sklonku svojho života žil s rodinou jeho brata. Zomrel 28. apríla 1963 v Järvenpää, kde je aj pochovaný.
V roku 2004 sa v ankete Najväčších Fínov umiestil na 12. mieste.

</doc>
<doc id="295605" title="Karboxylová skupina" url="https://sk.wikipedia.org/wiki?curid=295605">
Karboxylová skupina

Karboxylová skupina je chemicky naviazaná skupina uhlíka, dvoch atómov kyslíka a jedného atómu vodíka. Skrátene sa označuje buď ako CO2H alebo COOH. V každej karboxylovej skupine je atóm uhlíka naviazaný na atóm kyslíka dvojitou väzbou (karbonylová skupina) a jednoduchou väzbou na OH skupinu (hydroxylová skupina).
Kyslosť karboxylovej skupiny je spôsobená vodíkovým atómom, ktorý vo vodnom roztoku ľahko disociuje, čím na jednej strane vzniká H3O+ a na strane druhej COO-.
Obrázok vpravo znázorňuje väzbu COOH skupiny na atóm alebo skupinu atómov R. Ak R zastupuje napríklad vodík H, HCOOH je vzorec pre kyselinu mravčiu, ak R zastupuje skupinu CH3, CH3COOH je vzorec pre kyselinu octovú, atď. Všeobecne sú zlúčeniny s touto skupinou označované ako karboxylové kyseliny.
V prípade, ak karboxylová skupina nie je naviazaná na žiadny atóm alebo skupinu atómov, hovoríme o karboxylovom radikáli (•COOH).

</doc>
<doc id="295768" title="Kuriér 3" url="https://sk.wikipedia.org/wiki?curid=295768">
Kuriér 3

Kuriér 3 () je akčný film natočený v roku 2008 a je tretím pokračovaním filmovej série Kuriér (The Transporter). V hlavnej úlohe sa opäť predstavil Jason Statham a spolu s Françoisom Berléandom pokračujú vo svojich rolách ako "Frank Martin" a "inšpektor Tarconi". Tento film je prvý z troch pokračovaní natočený režisérom Olivierom Megatonom. Film je pokračovaním príbehu, profesionálneho kuriéra, ktorý sa nepýta nič a doručí všetko, Franka Martina, ktorý sa vracia do Francúzska za jeho jednoduchým zárobkom doručovania zásielok bez otázok.

</doc>
<doc id="295785" title="Gymnázium Janka Francisciho - Rimavského" url="https://sk.wikipedia.org/wiki?curid=295785">
Gymnázium Janka Francisciho - Rimavského

Gymnázium Janka Francisciho - Rimavského je štvorročné gymnázium v Levoči so všeobecnými triedami a osemročné gymnázium pre absolventov piateho ročníka zamerané na cudzie jazyky. Škola je situovaná v historickom centre mesta.
História.
Prvá stredná škola v Levoči bola založená už v 15. storočí. V roku 1513 ako predchodkyňa bola šľachtou založená latinská stredná škola. S pomocou Johanna Henckela získal v roku 1520 miesto rektora na nej profesor krakovskej univerzity Leonard Cox, anglický humanista, vzdelanec a vychovávateľ u anglického kráľa Henricha VIII. Rektor Ján Mylius roku 1589 zostavil študijný poriadok levočskej strednej školy, ktorý je jedným z najlepších v tejto dobe. 
Pôvodná stredná škola bola katolícka, v roku 1544 vzniklo evanjelické gymnázium. Od roku 1658 do roku 1664 bol jeho rektorom Gašpar Hain, známy autor levočskej kroniky. V roku 1696 je evanjelické gymnázium zmenené na evanjelické lýceum.
V roku 1672 Leopold I. založil v Levoči katolícke gymnázium. Za finančnej podpory Juraja Szecenyiho bol v Levoči v roku 1684 založený konvikt. V rokoch 1746 - 1747 na levočskom gymnáziu pôsobil významný profesor Maximilián Hell. Vo hvezdárstve dosiahol tak významných úspechov, že ho Mária Terézia pozvala do Viedne a v roku 1768 poverila pozorovaním a vypočítaním vzdialenosti medzi Slnkom a Zemou.
V roku 1861 bolo levočské gymnázium pomaďarčené, ale vyučovala sa na ňom i slovenčina a nemčina, po roku 1867 už iba po maďarsky a škola bola premenená na osemtriedne klasické gymnázium - Kráľovské katolícke vyššie gymnázium.
V roku 1903 nový riaditeľ gymnázia Elek Kalmár začal presadzovať stavbu novej účelovej budovy. Projekt vypracoval architekt Alfréd Hajós a vonkajšia stavba bola hotová v novembri 1912. V starej budove sa vyučovalo až do júna 1913, nový školský rok 1913/1914 sa začal už v novej budove (terajšia budova gymnázia). Veľkoryso riešená stavba bola postavená v secesnom slohu.
V roku 1919 prešlo gymnázium do československej správy. Klasické gymnázium bolo premenené na reálne a nieslo názov Československé štátne reálne gymnázium Dr. Vavra Šrobára, v školskom roku 1937/1938 bolo premenované na Štátne reálne slovenské gymnázium v Levoči.
Bývalé 8 ročné gymnázium sa v rokoch 1948/1949 reorganizovalo na štvortriedne. V roku 1949 boli do gymnázia včlenené bývalé učiteľské akadémie v Levoči a Spišskom Podhradí. Školským rokom 1953/1954 vznikla Jedenásťročná stredná škola a od školského roku 1961/1962 Stredná všeobecnovzdelávacia škola. Dňa 8. januára 1968, v prvý vyučovací deň po zimných prázdninách, došlo k veľkému požiaru budovy školy.
Od 1. septembra 1969 je zriadené Gymnázium v Levoči a od roku 1988 nesie názov Gymnázium J. Francisciho-Rimavského v Levoči.
Budova gymnázia.
Budova školy je historická z roku 1913. Veľkoryso riešená stavba, bola postavená v secesno-neoklasicistickom slohu a je zapísaná v Ústrednom zozname pamiatkového fondu SR. Vzhľadom na vek budovy bola jej rekonštrukcia nevyhnutná. Nedávno prebehla výmena strechy a okien v celej budove, bola zabezpečená aj výmena kanalizácie. Dokončená bola aj obnova fasády budovy a postupne sa bude pokračovať v obnove interiérov. V budove sú, okrem 16 klasických tried, odborné učebne chémie, fyziky, biológie, dve učebne cudzích jazykov a dve učebne informatiky. 
Aula školy, s pódiom a kapacitou 100 miest na sedenie, je využívaná na kultúrne podujatia a besedy. V budove školy sa nachádza telocvičňa a v správe školy je aj športová hala, ktorá je postavená v tesnej blízkosti školy. Areál školy zahŕňa aj ihrisko na hádzanú, basketbal, plochu na hod do diaľky a na skok do výšky a diaľky. Povrch týchto ihrísk bol značne opotrebovaný a vyžadoval novú povrchovú úpravu. Asfaltový povrch bol nevyhovujúci. Úvahy o jeho zmene na iný druh povrchu - umelý trávnik alebo iný modernejší povrch vyústili do projektu na rekonštrukciu ihriska, ktorého realizácia už bola dokončená. Ňou sa vytvorilo viacúčelové ihrisko a oddychová zóna s lavičkami a parkovou úpravou prepojená s nástupnou komunikáciou do budovy školy.
Štúdium.
Škola zabezpečuje vyššie sekundárne vzdelanie - úplné (maturitné) stredné všeobecné vzdelanie, ktoré študent získa úspešným absolvovaním posledného ročníka štvorročného alebo osemročného. Štúdium sa ukončuje predpísanou štandardnou maturitnou skúškou. Dokladom o získanom maturitnom vzdelaní je vysvedčenie o maturitnej skúške.
V nižších ročníkoch osemročného gymnázia sa vzdelávanie riadi Štátnym vzdelávacím programom pre nižšie sekundárne vzdelávanie ISCED 2, vo vyšších ročníkoch Štátnym vzdelávacím programom pre vyššie sekundárne vzdelávanie ISCED 3A.
Absolventi vyššieho sekundárneho vzdelávania ISCED 3A – gymnázia sú spôsobilí pokračovať v následnom vzdelávaní na terciárnej úrovni ISCED 5 (vysoká škola), prípadne v rôznych formách nadstavbového alebo pomaturitného štúdia na úrovni ISCED 4 – postsekundárneho neterciárneho vzdelávania alebo vstúpiť získanou kvalifikáciou na trh práce.

</doc>
<doc id="295817" title="Základná škola Pavla Horova" url="https://sk.wikipedia.org/wiki?curid=295817">
Základná škola Pavla Horova

Základná škola Pavla Horova v Michalovciach (známa aj ako ôsma základná škola - osmička) začala svoju činnosť v školskom roku 1988/89. Prvým riaditeľom školy bol PaedDr.Gabriel Hardík. Jeho zástupcom bol Mgr. Jozef Uchaľ. Pedagogický kolektív tvorilo 31 učiteľov a vychovávateľov. Vyučovací proces prebiehal v stiesnených pomeroch, pretože hlavná budova areálu školy patrila strednej priemyselnej škole strojníckej. V druhom roku existencie školy pribudla aj hlavná budova, SPŠS sa presťahovala do nových priestorov na Ul. Ľ. Štúra. Škole pribudlo 170 žiakov prvého ročníka, ktorí sa učili v siedmich triedach. Celkový počet žiakov bol 706 a učili sa v 25 triedach. 
Z histórie budovy.
V roku 1882 vedenie mestečka Michalovce požiadalo ministerstvo školstva o zriadenie štátnej základnej školy. Na výstavbu bol určený Fortmayerov pozemok. V roku 1884 bola postavená nová budova v tvare písmena T v celkovej hodnote 20 907 zlatých. Škola bola slávnostne daná do užívania 22.9.1886. Prvým riaditeľom bol Jozef Mathiász. Vyučovalo 10 učiteľov. V čase otvorenia mala škola 690 žiakov. 
Budova čoskoro kapacitne nepostačovala a tak oproti na školskom ihrisku, na cintorínskej ulici začali stavať novú budovu. Do užívania ju odovzdali v auguste 1899. Priestory školy boli využité na maximum. Učilo sa od ráno do večera. V popoludňajších hodinách fungovala opakovacia škola aj škola pre remeselníckych učňov. V zime otvárali Zimný hospodársky kurz, pre deti poľnohospodárov, ktoré v lete do školy nechodili.
Počiatky Gymnázia.
Od roku 1922 časť budovy slúžila aj potrebám novo vznikajúceho gymnázia. Prestavba bola ukončená roku 1926. Odvtedy až do povojnových rokov slúžila budova ako sídlo meštianskej školy aj ako dočasné priestory Štátneho reálneho gymnázia v Michalovciach. Vyštudovali tu mnohé známe osobnosti regiónu. V rokoch 1939 - 1944 pôsobil v tunajšej "meštianke" ako učiteľ aj známy slovenský básnik, bánovský rodák Pavol Horov. Práve na jeho počesť, pri príležitosti 10 výročia vzniku, bol škole od 25.6.1998 udelený MŠ SR čestný titul ZŠ Pavla Horova.
V súčasnosti má škola 4 budovy.
Súčasnosť školy.
V školskom roku 2020/2021 je v škole 26 tried s celkovým počtom 627 žiakov. Sme druhá najväčšia školy v meste Michalovce a teda aj v celom okrese. Patríme do prvej stovky najväčších základných škôl na Slovensku. V škole vyučuje 45 pedagógov, z toho 3 (katechéti) na znížený úväzok. V školskom klube detí pracuje 9 vychovávateliek. Škola v posledných rokoch uspela v množstve projektov, ktoré zmenili jej stav. Snažíme sa využívať najmodernejšie vzdelávacie metódy a inovácie vo vyučovaní. Na prvom stupni je to Vysoko efektívne učenie a moderné písmo Comenia Script. Na druhom stupni je zameranie školy na anglický jazyk a informatiku. Uvedené predmety vyučujeme v rozšírenej časovej dotácii, o čom v hlasovaní rozhodli rodičia. V roku 2012 škola získala 1. miesto v súťaži o najlepšiu internetovú stránku školy a ocenenie Ministra školstva SR. V tom istom roku aj ocenenie Agentúry pre štrukturálne fondy EU (ASFEU) - Príklady dobrej praxe, za vytvorenie vzdelávacieho portálu Moderná škola I. Každá učiteľka na prvom stupni má tiež vlastnú triednu web stránku, kde denne informuje rodičov o domácich úlohách, preberanom učive a aktivitách v triede. Podobne pre druhý stupeň funguje mobilná aplikácia Edupage. Uverejňujeme domáce úlohy, termíny písomiek, testov. Škola je od roku 2016 súčasťou projektu Teach For Slovakia, v rámci ktorého vyučujú v slovenských školách špičkoví absolventi zahraničných univerzít. Bezpečnosť v škole pomáha zlepšovať kamerový systém. V súčasnosti budujeme najmodernejšie vzdelávacie priestory Future Classroom, na základe výsledkov medzinárodného pedagogicko-výskumného projektu ITEC. V roku 2020 Európska školská sieť (European Schoolnet) so sídlom v Bruseli zaradila školu do siete Future Classroom Labs - Laboratórií tried budúcnosti, teda medzi najinovatívnejšie vzdelávacie priestory v Európe. Škola využíva na komunikáciu a propagáciu aj väčšinu moderných sociálnych sieti: facebook, youtube, instagram aj wikipédiu. Pre dištančné vzdelávanie majú žiaci aj učitelia platformu Office 365 a Microsoft Teams. 
Vybavenie školy.
Žiaci na vyučovanie využívajú 5 tried budúcnosti, 4 počítačové učebne, 3 jazykové učebne, 1 multimediálnu učebňu, 1 prírodovedné laboratórium, školskú knižnicu a relaxačnú miestnosť. Všetky triedy a učebne sú vybavené počítačom, ozvučením, pripojením na internet, dataprojektormi alebo interaktívnou tabuľou. Všetci učitelia majú k dispozícii na vyučovanie notebook. Škola má k dispozícii 3 internetové pripojenia. Štátny EDUNET, hlavnú školskú optiku od lokálneho providera Minet s rýchlosťou 450 Mbit a záložnú linku Orange cez technológiu LTE. Pre športové aktivity majú žiaci k dispozícii 2 telocvične a vonkajší športový areál.

</doc>
<doc id="295853" title="Stredná priemyselná škola (Považská Bystrica, Slov. partizánov 1132/52)" url="https://sk.wikipedia.org/wiki?curid=295853">
Stredná priemyselná škola (Považská Bystrica, Slov. partizánov 1132/52)

Stredná priemyselná škola v Považskej Bystrici 
SPŠ v Považskej Bystrici pripravuje vo svojich študijných odboroch absolventov, ktorí majú možnosť nájsť uplatnenie ako stredné technické kádre a vysokokvalifikovaní robotníci. Zároveň pripravuje žiakov na štúdium na vysokých školách. V súčasnosti je možné na SPŠ študovať v odboroch: strojárstvo, Informačné a sieťové technológie, elektrotechnika v doprave a telekomunikáciách, , prevádzka a ekonomika dopravy .Všetky študijné odbory sú štvorročné a ukončujú sa maturitnou skúškou.
História.
Terajšia SPŠ v Považskej Bystrici vznikla začiatkom školského roka 1939/1940. Rozhodujúcu zásluhu na jej vzniku mali Ing. Jaroslav Kubík, riaditeľ Zbrojovky,novozvolený starosta Považskej Bystrice Albert Urík,vedúci notár Jozef Petráš, okresný náčelník dr. Štefan Schurmann a námestník starostu Rudolf Jurášek. Oficiálny názov školy bol Verejná nižšia priemyselná majstrovská škola strojnícka v Považskej Bystrici. V tomto období škola nemala vlastnú budovu, teoretické vyučovanie sa konalo v miestnej Štátnej slovenskej ľudovej škole a dielenské cvičenia v závode Zbrojovka.
V šk. roku 1940 - 1941 Ministerstvo školstva a národnej osvety školu poštátnilo a určilo jej názov Štátna slovenská priemyselná škola v Považskej Bystrici.
V roku 1942 - 1943 bol správca školy Ing. Krčmárik menovaný za riaditeľa školy. V šk. roku 1943 - 1944 sa začalo so stavbou provizórnej budovy školy, škola dostala do používania budovu zlikvidovanej továrne „Hodváb“, ktorú využívala na dielenské vyučovanie.
V júni 1945 bol názov školy pozmenený na Štátna priemyselná škola.
V šk. roku 1946/1947 bolo zriadené ďalšie oddelenie - Vyššia majstrovská škola strojnícka. štúdium končilo maturitou. Vyučovanie sa konalo v provizórnej budove školy, ktorá mala 5 učební, 1 laboratórium a naturálny byt pre školníka. V roku 1948 bol za správcu školy ustanovený prof. Jozef Skála.
V šk. roku 1949/1950 bola škola premenovaná na Vyššiu priemyselnú školu a boli v nej zriadené ďalšie nové oddelenia - Škola strojnícka a Vyššia škola pre pracujúcich.
Nedostatok vhodných vlastných učební pre denné i večerné štúdium viedol riaditeľstvo školy, výbor ZRPŠ a patronátny závod Považské strojárne riešiť otázku výstavby novej školskej budovy. Základný kameň budovy bol položený v roku 1967. Nové priestory boli otvorené v šk. roku 1974/1975.
V roku 1968 bola SPŠS rozdelená na 2 samostatné školy s vlastnými riaditeľstvami: na SPŠS a Strednú odbornú školu pre pracujúcich (V šk. roku 1984/85 došlo k ich spätnej integrácii.).
Od roku 1991 sa zdokonalila najmä výučba odborných predmetov, pretože bola odovzdaná do prevádzky prístavba budovy, v ktorej sa vybudovali odborné učebne. K odboru strojárstvo v roku 1992 pribudli dva nové študijné odbory: doprava a technické a informatické služby.
Od roku 1996 nesie škola názov Stredná priemyselná škola.
1.9.2005 bola k SPŠ pričlenená SOŠ v Považskej Bystrici. Počet študijných odborov sa rozšíril na 6.

</doc>
<doc id="295861" title="Lykožrút smrekový" url="https://sk.wikipedia.org/wiki?curid=295861">
Lykožrút smrekový

Lykožrút smrekový ("Ips typographus") je druh hmyzu z čeľade nosáčikovité ("Curculionidae") z radu chrobáky ("Coleoptera"). Patrí medzi významných škodcov smreka obyčajného.
Opis.
Tento nenápadný malý chrobák je zvyčajne považovaný za lesného škodcu. Telo je valcovité, čiernohnedo sfarbené, lesklé, so svetlo žltými chlpmi. Tykadlá sú paličkovité. Dorastá do veľkosti 45,5 mm. Štít je v prednej časti hrboľnatý, v zadnej časti jemne bodkovaný. Medzery medzi riadkami bodiek má hladké. Priehlbeň sklonu na krovkách je vrúbkovaná na každej strane štyrmi zubmi, z ktorých tretí odhora je najväčší.
Dospelá larva je dlhá 45 mm, biela, so žltohnedou hlavou. Kukla je biela a meria asi 4 mm. Vajíčka sú tiež biele, oválne a lesklé.
Rozšírenie.
Vyskytuje sa v Európe, severnej Ázii, Malej Ázii. U nás sa vyskytuje v polohách nad 600 m, hlavne v smrekových monokultúrach.
Spôsob života a potrava.
Požer lykožrúta.
S pokračujúcou jarou (od konca apríla do začiatku mája) sa chrobáky začínajú prebúdzať na svojom zimovisku v strome, kde sa vyvinuli a rojiť. Dospelé chrobáky vyletia zo svojich zimovísk a napádajú poškodené alebo zrezané stromy. Zavŕtané pod kôrou stromov strávia väčšinu svojho života. Živia sa lykom, ktoré zaisťuje transport vody a živín v strome, a tým ho poškodzujú. Strom začne usychať a nakoniec uhynie. Ale smrek má niekoľko možností obrany proti týmto škodcom. Vo chvíli, kedy sa lykožrút zavŕta do kôry a naruší živičné kanáliky, vyvalí sa naňho miazga, ktorá ho prilepí a jedinec zahynie. Zdravé stromy takto dokážu odolať náletom mnohých lykožrútov. Lykožrút napáda slabé a poškodené jedince. Ak však nastane veterná kalamita, z poškodených stromov vznikne početná generácia jedincov. Tie potom úspešne napadnú aj silné a odolné stromy.
Rozmnožovanie.
Samček vyhľadá na kmeni stromu miesto s tenšou kôrou, zavŕta sa do nej a vyhryzie snubnú komôrku. Nato začne vylučovať sexuálny sekundárny atraktant čiže feromón, čo je výlučok tráviaceho ústrojenstva, ktorý má prilákať samičku. Väčšinou prilietajú dve, a tie začnú vyhrýzať pod kôrou rovnú chodbu, v ktorej striedavo, vodorovne s lykovými vláknami hĺbia jamky do ktorých kladú po 1 vajíčku, ktoré obkladajú drvinou. Jedna samička môže naklásť až 60 vajíčok. Po skončení kladenia vajíčok samička predlžuje chodbu. Za 23 týždne zakladajú samičky sesterské pokolenie, kde je už menej vajíčok. Vyliahnuté larvy vyhrýzajú kolmo na chodbu, chodbu larvovú. Na konci tejto chodby sa nachádza kuklová kolíska, v ktorej sa zakuklia.
Celý vývoj za normálnych podmienok trvá asi 10 týždňov (štádium vajíčka 12 dní, larvy 24 dní, kukly 12 dní, dospievania 24 dní). Živí sa predovšetkým lykom, potom ihličím, kôrou alebo lístím napadnutých stromov.
Ochrana.
Poranený alebo oslabený strom vylučuje vplyvom teploty uhľovodíkové terpény, ktoré sú primárnym atraktantom (lákadlom) chrobákov. Toho sa využíva pri ochrane pred lykožrútom, kedy sa vyrubujú zdravé smrekové stromy a používajú sa ako lapáky. Ďalším typom sú feromónové lapače.
V súčasnosti veľmi často dochádza v dôsledku narušenia rovnováhy lesných ekosystémov k ich premnoženiu. Lykožrút má však v ekosystéme významnú funkciu. Pokiaľ sa nepremnoží a nezačne napádať aj zdravé stromy, zaisťuje omladenie lesa a jeho dobrý zdravotný stav, pretože napáda len staré, slabé a choré stromy.
Vo Švédsku odobrali vzorky kmeňov smreka obyčajného, ktoré boli infikované lykožrútom. Tieto vzorky potom boli monitorované niekoľko mesiacov cez jar a jeseň. Zistili prítomnosť 32 druhov článkonožcov. Z toho 17 druhov sa živí larvami lykožrúta. Medzi týchto prirodzených predátorov patria chrobáky (z čeľade "Staphylinidae", Histeridae, z rodu "Thanasimus", "Rhizophagus ferrugineus"), blanokrídlovce ("Pteromalidae", "Braconidae"), dvojkrídlovce ("Dolichopodidae") a šťúriky ("Chernes cimicoides"). Predpokladá sa, že znižujú produktivitu o 83 %. Rozšírenie v štádiu 4 až 8 týždňa ovplyvňujú aj parazitujúce osičky "Rhopalicus tutele" a "Roptrocerus xylophagorum" a predácia druhov "Lonchaea bruggeri" a "Quedius plagiatus".

</doc>
<doc id="295868" title="Peter Horváth (1943)" url="https://sk.wikipedia.org/wiki?curid=295868">
Peter Horváth (1943)

Dr. Peter Horváth (* 30. marec 1943, Trnava† 8. január 2021, Trnava) bol slovenský muzeológ, historik a organizátor spoločenského a kultúrneho života. Narodil sa v Trnave, kde absolvoval základné a stredoškolské vzdelanie. Maturoval v roku 1960 na Gymnáziu Jána Hollého v Trnave.
Štúdium a pôsobiská.
V rokoch 19601965 študoval a úspešne ukončil štúdium na Filozofickej fakulte UK v Bratislave: odbor históriageografia. Po ukončení štúdia pôsobil v Západoslovenskom múzeu v Trnave ako vedúci oddelenia histórie a od roku 1970 ako zástupca riaditeľa. V rokoch 19671970 študoval na FF Univerzity Jána Evangelistu Purkyně v Brne, kde ukončil postgraduálne štúdium a získal akreditáciu pre muzeológiu - medzi prvými absolventmi zo Slovenska. V rokoch 19701972 ukončil doktorantské štúdium na Prírodovedeckej fakulte UK a získal titul RNDr. Počas odborného pôsobenia vytvoril scenáre a realizoval viaceré významné výstavy a projekty, z ktorých mnohé dosiahli medzinárodné uznanie (napr. „Človek a meranie času“). V rokoch 19701990 redigoval časopis "Kultúra a život Trnavy". V rokoch 19701985 bol odborným poradcom na úseku múzejníctva pre Západoslovenský kraj (vydávanie zborníka Západné Slovensko a. i.). Na základe výberového konania sa v roku 1986 stal pracovníkom Ministerstva kultúry, kde pôsobil plných 20 rokov (do 2006). V rezorte ministerstva kultúry zastával viaceré dôležité posty na úseku múzeí, galérií, knižníc a najmä v oblasti ochrany kultúrneho dedičstva. (generálny riaditeľ sekcie umenia, riaditeľ odboru múzeí a galérií, ministerský radca, hlavný radca..). Zúčastnil sa mnohých rokovaní v oblasti vysporiadania kultúrneho dedičstva Slovenska, ktoré sa nachádza na území iného štátu. Zvlášť významné boli rokovania s Českom (napr. prinavrátenie Bojnického oltára a. i.) Bol spolutvorcom časti legislatívnych materiálov, ktoré súvisia s ochranou a prezentáciou kultúrneho dedičstva, ktoré tvoria súčasť platnej legislatívy Ministerstva kultúry SR. Na svojom úseku dosiahol najvyššie odborné hodnotenie, čo sa premietlo do spolupráce s 12-timi ministrami kultúry. Pôsobil ako poradca v Národnej banke Slovenska pre emisiu pamätných mincí. Dlhodobo pôsobil v heraldickej komisii Ministerstva vnútra SR pre realizáciu erbov miest a obcí Slovenska. Pôsobil v návrhovej komisii Ministerstva dopravy, pôšt a telekomunikácií SR pre emisiu slovenských poštových známok.
V roku 2006 odišiel z Ministerstva kultúry SR, ale zostal členom jej grantovej komisie rezortu. Od roku 2003 až po svoje úmrtie vykonával funkciu člena správnej rady Trnavskej univerzity. Doteraz nebol členom žiadnej politickej strany a štruktúry. Bol publikačne aktívny a ako autor realizoval viaceré projekty s medzinárodnou účasťou. Bol ženatý, 2 dcéry.
Publikačná činnosť.
Je autorom viacerých publikácií a vyše 300 štúdií, posudkov a odborných príspevkov. Medzi najznámejšie patria publikácie „Malý slovar trnafsko-slovenský“ (1998), „Mosty z medaílí“ (2007) alebo spoluatorstvo na úspešnej publikácii „Rodný môj kraj“ (2008), či „Gymnázium Jána Hollého v Trnave v 1. pol. 20 stor.“ (2009).
Ocenenia.
Je držiteľom rezortného vyznamenania - Ceny Andreja Kmeťa (1993), Ceny mesta Trnava (1999). Za realizáciu projektu „Trnavské dni“ získal v roku 2002 prestížnu „Výročnú cenu časopisu Pamiatky a múzeá“. V roku 2008 získava Pamätnú medailu predsedu Trnavského samosprávneho kraja. V roku 2014 mu bolo udelené Čestné občianstvo mesta Trnava.

</doc>
<doc id="296082" title="Stredná zdravotnícka škola (Považská Bystrica, Odborov 244/8)" url="https://sk.wikipedia.org/wiki?curid=296082">
Stredná zdravotnícka škola (Považská Bystrica, Odborov 244/8)

Stredná zdravotnícka škola v Považskej Bystrici začala svoju výchovno-vzdelávaciu činnosť 17. septembra 1990 s právnou subjektivitou od 1. januára 1991. Do 30. júna 2002 vykonávalo zriaďovateľskú funkciu Ministerstvo zdravotníctva SR a od 1. júla 2002 je škola v zriadovateľskej pôsobnosti Trenčianskeho samosprávneho kraja. Poslaním školy je výchova a odborná príprava stredných zdravotníckych pracovníkov podľa učebných osnov Ministerstva zdravotníctva Slovenskej republiky a Ministerstva školstva Slovenskej republiky.
Od roku 1990 do 1992 prebiehala výučba v dennej forme v študijnom odbore "zdravotná sestra", od 1992 do 2001 v študijnom odbore "všeobecná sestra" a od školského roku 2001/2002 v študijnom odbore "zdravotnícky asistent" , ktorý sa v roku 2018 premenoval na odbor "praktická sestra". Od školského roku 2020/2021 pribudol nový odbor "masér." V minulosti prebiehala výučba aj denného pomaturitného štúdia v odbore všeobecná sestra a diaľkového štúdia v odbore diplomovaná všeobecná sestra.
Poslanie školy.
Poslaním školy nie je len odovzdávať vedomosti a pripravovať žiakov na povolanie a získanie prvej kvalifikácie, ale aj formovať u mladých ľudí ich postoje, viesť ich k dodržiavaniu etických a ľudských princípov. Škola je otvorenou inštitúciou pre rodičov, sociálnych partnerov a širokú verejnosť s ponukou rôznej vzdelávacej a spoločenskej činnosti.
Formy štúdia.
V súčasnosti sú na škole akreditované študijné odbory zdravotnícky asistent / praktická sestra v dennej a večernej forme a odbor masér v dennej forme. 
Učebný odbor sanitár (1 ročné štúdium) sa vyučuje vo večernej forme.
Uplatnenie absolventov.
Absolventi školy majú možnosť študovať na akejkoľvek vysokej škole a sú pripravený na prácu:

</doc>
<doc id="296097" title="Bajkalsko-amurská magistrála" url="https://sk.wikipedia.org/wiki?curid=296097">
Bajkalsko-amurská magistrála

Bajkalsko-amurská magistrála (), skrátene BAM ("БАМ"), je sústava železničných tratí v Rusku, na východnej Sibíri a Ďalekom východe. Má dĺžku približne .
Priebeh trate.
Hlavná trať BAM prebieha približne súbežne s Transsibírskou magistrálou, ale o 150 až severnejšie. Na „Transsib“ sa napája v meste Tajšet v Irkutskej oblasti, ďalej pokračuje cez Bratsk na rieke Angare do mesta Usť-Kut na rieke Lene, ktoré je niekedy považované za začiatok vlastnej BAM. Z Usť-Kutu trať pokračuje k jazeru Bajkal, ktoré obchádza zo severu pri meste Severobajkalsk. Ďalej na dlhom úseku prechádza takmer ľudoprázdnou krajinou Stanovej hornatiny až dosiahne mesto Tynda, hlavný uzol celej trate. Z Tyndy na juh vedie dlhá spojovacia trať do stanice Bamovskaja na Transsibírskej magistrále. Hneď za Tyndou sa z hlavnej trati BAM oddeľuje ďalšia vedľajšia vetva, dlhá trať z Bestuževa na sever do Nerjungri. Pri Verchnezejsku trať prekonáva priehradu na rieke Zeja a cez Fevraľsk mieri do Urgalu, ktorý je ďalšou križovatkou, odkiaľ vedie na jednu stranu krátka odbočka do mesta Čegdomyn a smerom na juh dlhá spojka do stanice Izvestkovaja na Transsibírskej magistrále. Z Urgalu BAM mieri do Komsomoľsku na Amure. Komsomoľsk je potom ďalej spojený s prístavom Sovetskaja Gavaň na pobreží Tichého oceánu () a s Chabarovskom na Transsibírskej magistrále (). Hlavný úsek z Tajšetu do Sovietskej Gavani meria celkom zhruba .
História stavby a súčasnosť.
Na konci 80. rokov 19. storočia bola trasa dnešnej BAM jednou z verzií východného úseku pripravovanej Transsibírskej magistrály. Už v čase jej výstavby sa prevádzali prieskumné práce pre budúci „druhý Transsib“. V 20. rokoch 20. storočia sa vyskytovali aj smelé projekty zavedenia železníc až do tak odľahlých ďalekovýchodných miest, ako napr. Ochotsk. V roku 1932 sa pre chystané železničné spojenie začal používať názov „Bajkalsko-amurská magistrála“ a bola postavená spojovacia trať do Tyndy. V nasledujúcom roku vláda ZSSR rozhodla o stavbe BAM v trase Tajšet – Urgal – Komsomoľsk – Sovetskaja Gavaň. V roku 1940 boli dokončené projektové práce celej magistrály. Stavbu narušila druhá svetová vojna, na ktorej konci došlo k obnoveniu prác, kedy veľkú časť pracovnej sily tvorili trestanci a nemeckí a japonskí vojnoví zajatci. V roku 1947 boli sprevádzkované obidva koncové úseky magistrály Tajšet – Bratsk na západe a Komsomoľsk – Sovetskaja Gavaň na východe.
Zatiaľ čo práce na východnom úseku po Stalinovej smrti ustali, na západe bol dokončený ďalší diel trate z Bratska (kde vznikla obrovská priehrada s hydroelektrárňou) až do stanice Lena v meste Usť-Kut. V 60. rokoch sa výstavba BAM obmedzila na elektrizáciu existujúcich úsekov a aktualizáciu projektov. V čase, kedy vyhrotené vzťahy medzi ZSSR a ČĽR prechádzali až do pohraničných prestreliek a zvlášť potom, čo došlo k normalizácii vzťahov medzi ČĽR a USA, vznikla potreba alternatívneho železničného spojenia s Ďalekým východom, ktoré by neprechádzalo v tesnej blízkosti čínskych hraníc, ako existujúca Transsibírska magistrála. Preto sa v 70. rokoch opäť začali stavebné práce. V marci 1974 vyhlásil generálny tajomník KSSZ Leonid Brežnev BAM „najdôležitejšou stavbou IX. päťročnice“. V nasledujúcich rokoch sprevádzala stavbu BAM veľká propagandistická kampaň. Po desiatich rokoch intenzívnych prác sa na jeseň 1984 obidve vetvy trate stretli. 1. októbra tohto roku bol v stanici Kuanda na západe Čitskej oblasti s veľkou slávou do pražca zabitý symbolický zlatý klinec. Magistrála však mala k dokončeniu ešte ďaleko a do riadnej prevádzky bola odovzdaná až na prelome 80. a 90. rokov. Mnohé úseky v náročnom teréne boli vybudované ako provizórne obchvaty a výstavba definitívnej trate, rovnako ako elektrizácia prebiehala dodatočne. Severomujský tunel v Buriatsku, s najdlhší v celom Rusku, tak bol sprevádzkovaný až v decembri 2003. O zložitosti úloh, ktoré museli stavitelia prekonať, svedčí fakt, že magistrála zahŕňa 4 200 mostov a mostíkov s celkovou dĺžkou a 21 tunelov, merajúcich spolu .
Už s nástupom glasnosti v druhej polovici 80. rokov sa stavba stala terčom kritiky ako symbol márnotratného velikášstva tzv. éry stagnácie a prechod na trhové hospodárstvo v 90. rokoch pre ňu znamenal ďalšiu ťažkú ránu. Magistrála, pri ktorej zrode stáli viac vojenské a strategické, než hospodárske zámery, tak aj cez hlasno proklamovaný cieľ získavania bohatých zdrojov nerastných surovín a budovania nových miest v drsných krajoch skôr živorí a namiesto plánovaného vysokého dopravného vyťaženia sa za deň každým smerom pohybuje len niekoľko vlakov.

</doc>
<doc id="296163" title="Stredná odborná škola (Rožňava, Hviezdoslavova 5)" url="https://sk.wikipedia.org/wiki?curid=296163">
Stredná odborná škola (Rožňava, Hviezdoslavova 5)

Stredná odborná škola Hviezdoslavova, v Rožňave je štátna škola s vyučovacím jazykom slovenským. Poskytuje úplné stredné odborné vzdelanie (vyššie sekundárne vzdelanie) a stredné odborné vzdelanie (sekundárne). Zriaďovateľom školy je Košický samosprávny kraj.
História školy.
Škola v roku 2009 oslavuje 60. výročie vzniku školy. 1. septembra 1948 bol slávnostne otvorený školský rok 1948/1949 Ústavu baníckeho dorastu. Nariadením vlády z 31. januára 1957 sa zriadili trojročné odborné učilištia, na čele ktorých boli vedúci učilíšť. Tak vzniklo Stredné odborné učilište banícke, ktoré preberajú Spišské železnorudné bane. Rozhodnutím zo dňa 30. augusta 1980 sa zriadilo Stredné odborné učilište banícke v Rožňave. Od školského roku 1983/84 sa otvoril štvorročný študijný odbor mechanik strojov a zariadení. V školskom roku 1988/89 sa vybudovala učebňa výpočtovej techniky, vybavená 15 počítačmi PMD85 pre výučbu učebného odboru elektromechanik. V školskom roku 1990/91 sa zmenil názov na Stredné odborné učilište, pretože sa zrušila výučba všetkých baníckych odborov. Začalo sa s výučbou nových učebných a študijných odborov. V roku 2003 sa škola zapojila do projektu národnej spoločnosti CISCO v spolupráci s Technickou univerzitou v Košiciach, fakultou elektrotechniky a informatiky. V školskom roku 2008/2009 sa zmenil názov školy na Strednú odbornú školu.

</doc>
<doc id="296270" title="Gymnázium duklianskych hrdinov" url="https://sk.wikipedia.org/wiki?curid=296270">
Gymnázium duklianskych hrdinov

Gymnázium duklianskych hrdinov vo Svidníku je štátna všeobecno-vzdelávacia škola, ktorej hlavným poslaním je príprava študentov na vysokoškolské štúdium v študijných odboroch:
História školy.
14. september 1948 je považovaný za dátum zriadenia Štátneho ruského gymnázia vo Svidníku. Boli zriadené dve triedy gymnázia s vyučovacím jazykom ruským. Podľa dostupných zdrojov ako prvý riaditeľ sa uvádza Alexander Levin a následne P. Rastorgujev.
Na počesť 5. výročia Karpatsko – duklianskej operácie na ktorej sa zúčastnil aj generál Rašil bolo gymnázium premenované na Ruské gymnázium pamiatky Dukelských hrdinov vo Svidníku. Riaditeľom v tomto školskom roku bol Peter Bunganič, ktorý po odchode z nášho gymnázia pôsobil na FF UPJŠ v Prešove ako docent na Katedre ukrajinského jazyka a literatúry (autor známeho Slovensko - ukrajinského slovníka).
30. augusta 1951 uznesením Konferencie učiteľov Svidníckeho okresu došlo k zmene vyučovacieho jazyka z ruštiny na ukrajinský jazyk. Až v školskom roku 1969/70 bola na škole zriadená prvá slovenská trieda s počtom žiakov 25 žiakov. V roku 1973 sa mení názov školy na Gymnázium Dukelských hrdinov vo Svidníku. Po revolúcii v r. 1989 dochádza k mnohým zmenám.
Od roku 1990 na škole existujú 3 triedy v ročníku, jedna s vyučovacím jazykom ukrajinským a dve triedy s vyučovacím jazykom slovenským. Od roku 1999 sa na škole vyučuje len v slovenskom jazyku.
Súčasnosť.
Na škole študuje 302 študentov v 12 triedach, vyučuje 25 pedagógov a o prevádzku vrátane školskej jedálne sa stará 10 nepedagogických pracovníkov.
Gymnázium DH je od roku 2002 jednou z LCNA (Local Cisco Networking Academy). Naši študenti v rámci nepovinného predmetu „Sieťové technológie“ majú možnosť získať vedomosti z oblasti informačných technológií. Študenti programu sieťových akadémií majú príležitosť zúčastniť sa na výnimočnom vzdelávacom procese, ktorý má vysokú kvalitu, on-line vzdelávacie materiály a zadania, školených inštruktorov, praktické laboratórne cvičenia a výučbový proces, ktorý umožňujú interaktívnu komunikáciu s inštruktorom.

</doc>
<doc id="296394" title="Roman Kováč" url="https://sk.wikipedia.org/wiki?curid=296394">
Roman Kováč

Doc. MUDr. Roman Kováč, CSc. (* 10. september 1940, Bratislava) je slovenský lekár, univerzitný pedagóg, bývalý politik, bývalý poslanec Národnej rady Slovenskej republiky a bývalý minister zdravotníctva Slovenskej republiky 10. júla 2000 – 15. októbra 2002.
Život.
Roman Kováč študoval v Plzni na Lekárskej fakulte Karlovej univerzity (19571963). V povolaní lekár pracoval v rokoch 1963 až 1977 v Dunajskej Strede a v Bratislave. Od roku 1977 do 1990 pôsobil ako odborný asistent na Inštitúte pre ďalšie vzdelávanie lekárov a farmaceutov v Bratislave a ako vedecký pracovník vo Výskumnom ústave bioniky v Bratislave. V roku 1990 bol zvolený za predsedu Konfederácie odborových zväzov SR a za prezidenta ČS KOZ.

</doc>
<doc id="296408" title="Edward Steichen" url="https://sk.wikipedia.org/wiki?curid=296408">
Edward Steichen

Edward Steichen (* 27. marec 1879, Bivange, Luxembursko – † 25. marec 1973, West Redding, Connecticut, USA) bol americký fotograf, maliar, kurátor fotografického oddelenia Múzea moderného umenia v New Yorku a organizátor umeleckého života.
Životopis.
Narodil s v Bivange v Luxembursku. V roku 1881 jeho rodina Luxembursko opustila a usadili sa v Hancocku v Michigane, neskôr v Milwaukee vo Wisconsine. Tu sa v roku 1895 začal zaoberať fotografiou. O štyri roky neskôr po prvýkrát vystavoval na fotografickom salóne vo Philadelphii.
Študoval výtvarné umenie v Milwaukee, Londýne a v Paríži, kde sa stýkal s umeleckou avantgardou. Rovnako ako fotografia ho však lákalo aj maliarstvo. Pre fotografiu sa definitívne rozhodol až po 1. svetovej vojne.
Medzi tým sa zoznámil s americkým fotografom Alfredom Stieglitzom a spolupracoval s ním. V roku 1905 zorganizoval s A. Stieglitzom vytvorenie Galérie 291 v New Yorku, kde pripravoval súbory moderného európskeho umenia. Obaja významne ovplyvnili pohľad na moderné umenie v Spojených štátoch.
V prvom období tvorby sa venoval širokej palete motívov v duchu secesnej a symbolistické poetiky od krajín po portréty a výjavy zo spoločnosti. Po roku 1919 zdokonaľoval techniku čistej fotografie, v tvorbe sa prejavili vplyvy glamouru, novej vecnosti a konštruktivizmu. V rokoch 1917 – 1919 stál v čele fotografického prieskumu americkej armády vo Francúzsku, v rovnakej funkcii pracoval aj v námorníctve v Pacifiku.
V období medzi svetovými vojnami pracoval najmä pre časopisy Vogue a Vanity Fair, venoval sa móde a portrétom slávnych osobností (Greta Garbo, Winston Churchill, Charlie Chaplin). 
V rokoch 1923– 1938 mal v New Yorku štúdio pre reklamnú a ilustračnú fotografiu. V rokoch 1947 až 1962 bol kurátorom fotografického oddelenia Múzea moderného umenia v New Yorku. V priebehu štrnástich rokov tu usporiadal 65 výstav. Najväčšia z nich bola usporiadaná v roku 1955 s názvom The Family of Man. Bola predstavená v 40 krajinách a ako uvádzajú oficiálne stránky múzea v Clervaux (Luxembursko) ju navštívilo viac než 9 miliónov osôb.
Jeho posledná výstava mu priniesla slávu a ocenenie Presidential medal of freedom, ktoré mu odovzdal 6. decembra 1963 americký prezident Lyndon Johnson.
Jeho fotografia "The Pond-Moonlight" (1904), bola predaná za 2.928.000.-USD vo februári 2006 v aukcii Sotheby's New York. Fotografia patrí k raným piktorialistickým dielam. Ide o jednu z prvých skutočne farebných fotografií vytvorených ušľachtilou gumotlačou. Na svete existujú iba tri známe kópie tejto fotografie. V zozname najdrahších fotografií obsadilo toto dielo druhé miesto (2009).

</doc>
<doc id="296455" title="Glamour" url="https://sk.wikipedia.org/wiki?curid=296455">
Glamour

Glamour je fotografický žáner, v ktorom sú ľudia, najčastejšie ženy, vyobrazené tak, aby zvýrazňovali atraktívnosť a šarm. Aj keď u glamour portrétov väčšinou ide o obrázky skromnejšie odetých postáv, primárne nejde o dôraz na vyobrazenie poprsia, či genitálií objektu. Tento druh fotografií je zameraný na provokáciu, tajomno a zvádzanie (erotična a sexuálneho napätia) cieľových subjektov. Keďže pri výrobe snímok ide o dosiahnutie dôrazu na dokonalosť fotených modelov, sú pri nej používané vylepšovacie techniky od kozmetických úprav, manipulácie s osvetlením, v súčasnosti aj dodatočným zdokonaľovaním v grafických programoch (napr. Photoshop...). 
Fotografia v štýle glamour je spravidla vyobrazením statickej pózy subjektu. Subjektami, snímok, ktoré majú komerčný charakter a sú používané pre výrobu kalendárov, plágátov pin-up a časopisov (hlavne obálok), sú najčastejšie profesionálne modely, no môže ísť aj o vybraté zaujímavé typy z radov amatérov, či naopak o známe osobnosti šoubiznisu.

</doc>
<doc id="296469" title="Vitalij Lazarevič Ginzburg" url="https://sk.wikipedia.org/wiki?curid=296469">
Vitalij Lazarevič Ginzburg

Vitalij Lazarevič Ginzburg (; * 4. október 1916, Moskva, Rusko, vtedy Ruské impérium – † 8. november 2009, Moskva) bol ruský teoretický fyzik a astrofyzik. 
V roku 2003 dostal spoločne s Alexejom Alexejevičom Abrikosovom a Anthonym Jamesom Leggettom Nobelovu cenu za fyziku za priekopnícke výsledky v oblasti teórie supravodivých a supratekutých látok. Je tiež nositeľom Wolfovej ceny za fyziku (1994/1995) a viacerých iných vedeckých ocenení.
Vitalij Ginzburg je tiež známy ako jeden z otcov sovietskej vodíkovej bomby a ako zástanca ateizmu, napísal niekoľko kníh ohľadom náboženstva a ateizmu. 

</doc>
<doc id="296567" title="Jan Kefer" url="https://sk.wikipedia.org/wiki?curid=296567">
Jan Kefer

PhDr. Jan Kefer ( 31. január 1906 Nový Bydžov - 3. december 1941 koncentračný tábor Flossenbürg) bol významný český astrológ, hermetik a publicista medzivojnového obdobia 20. storočia.
Biografia.
Narodil sa v novobydžovskej meštianskej rodine. Jeho otec pochádzal z Bavorska. Narodil sa ako nevidiaci, avšak v troch rokoch sa jeho vrodená porucha zraku upravila. V Prahe študoval na arcibiskupskom gymnáziu v triede slávneho mystika Jaroslava Ovečku. Absolvoval noviciát premonštrátskeho Strahovského kláštora, z radu však odišiel a vyštudoval filozofickú fakultu Karlovej univerzity.
Pracoval ako knihovník Národného múzea v Prahe, neskôr ako knihovník Strahovského kláštora a vo Vatikánskej knižnici. Bol dlhoročným sekretárom a neskôr aj predsedom spoločnosti československých hermetikov Universalia a redaktorom časopisu "Logos". Zaoberal sa astrológiou, kabalou, mágiou, alchýmiou a teurgiou. Je autorom rady prací o astrológii a hermetizme, v spoločnosti Universalia predniesol na tieto témy radu prednášok. Radu významných diel preložil do češtiny, napr. Tibetskú knihu mŕtvych a diela o mágii Eliphasa Léviho.
Bol zatknutý 18. júna 1941 gestapom za svoje prejevy proti okupačnej moci na pôde Universalie. Zomrel v koncentračnom tábore Flossenbürg. Predtým mu bola ponúknutá spoluúčasť v tíme astrológov Adolfa Hitlera, čo však odmietol.
Tvorba.
Jeho kniha "Praktická astrologie", ktorá vyšla v roku 1939 s podtitulom „Umění předvídání a boje proti osudu“, je takmer klasická, aj keď dnes ju rada astrológov považuje za prekonanú. Znovu vyšla v roku 1993 v nakladateľstve TRIGON. Z ďalších prací Jana Kefera vyšlo v nakladateľstve TRIGON: Theurgie, Theurgie magické evokace, Syntetická Magie.

</doc>
<doc id="296568" title="Pin-up girl" url="https://sk.wikipedia.org/wiki?curid=296568">
Pin-up girl

Pin-up girl (doslova: „"vyvesené, prišpendlené dievča"“) je modelka, ktorá pózuje na masovo produkovaných atraktívne vyzerajúcich fotografiách (najčastejšie na menších, väčších plagátoch – tzv. posteroch, či zo stránok nástenných kalendárov), ktoré sú súčasťou populárnej kultúry. Termín pin-up je používaný aj na ilustrované, kreslené obrázky, ktoré sú často tvorené emuláciou z fotografií. 
Fotografie pin-up sú tematicky zamerané na neformálne vyobrazenie, ktoré nemá za cieľ vyobraziť portrét modelky s jej charakterovými vlastnosťami, či prezentovať umeleckú myšlienku, ale propagovať materiálny tovar, poskytnúť prezentáciu atraktívneho profesionálneho sex symbolu, či glamour modelky, alebo herečky zaujímavé pre čo najširšiu masu konzumentov. Podobne ako v iných smeroch pop-kultúry je trvanlivosť atraktivity vyobrazení pin-up obrázkov sezónna, rýchlo zastaráva a je obmieňaná novými tvárami.
Medzi najznámejšie pin-up girls by sme mohli zaradiť mená ako sú: Mary Pickford, Pola Negri, Joan Crawford, Josephine Baker, Greta Garbo, Rita Hayworth, Jane Russellová, Judy Garland, Marlene Dietrichová, Marilyn Monroe, Gina Lollobrigida, Twiggy, Brooke Shieldsová, Madonna, Samantha Foxová, Jacqueline Bissetová, Goldie Hawnová, Farrah Fawcett, Cindy Crawfordová, Tyra Banksová, Pamela Andersonová, Carmen Electra a mnoho ďalších.

</doc>
<doc id="296627" title="Obchodná akadémia (Poprad, Murgašova 94)" url="https://sk.wikipedia.org/wiki?curid=296627">
Obchodná akadémia (Poprad, Murgašova 94)

Obchodná akadémia Poprad je stredná odborná škola nachádzajúca sa na Ulici Murgašova 94 v Poprade. 
História školy.
Škola vznikla v meste Kežmarok, odkiaľ ju neskôr presťahovali do neďalekého Popradu. 5. septembra 1939 bola slávnostne otvorená ŠSOŠ Poprad, prvá stredná škola vyššieho typu v meste Poprad. Škola bola prvý školský rok 1939/1940 umiestnená v priestoroch terajšieho Obvodného úradu Poprad a neskôr bola premietnená do dnešného sídla Katolíckej univezity. Do dnešnej budovy sa škola sťahovala v roku 1950. Budovu dal postaviť veľkopodnikateľ Tomáš Baťa.
Súčasnosť školy.
V súčasnosti sa škola vyprofilovala na modernú vzdelávaciu inštitúciu ekonomického zamerania, ktorá pripravuje študentov v odbore obchodná akadémia. Škola spolupracuje s rôznymi závodmi a inštitúciami (prax), zapája sa do medzinárodných projektov spolu s inými európskymi školami, je výborne vybavená audiovizuálnou a výpočtovou technikou.

</doc>
<doc id="296658" title="Gymnázium (Košice, Alejová 1)" url="https://sk.wikipedia.org/wiki?curid=296658">
Gymnázium (Košice, Alejová 1)

Gymnázium Alejová 1 je gymnázium so štvorročným aj osemročným štúdiom nachádzajúce sa na ulici Alejová v Košiciach, mestskej časti Juh. Je partnerskou školou Prírodovedeckej fakulty Univerzity P. J. Šafárika v Košiciach.
História.
Počiatky školy siahajú do roku 1988, kedy v základnej škole L. Novomeského 4 bola zriadená jedna trieda 5. ročníka so zameraním na matematiku, kmeňovo pričlenená ku Gymnáziu na bývalej Šmeralovej ulici. Po čase škole chýbali priestory. Nové priestory im ponúkol Ing. Ladislav Makó, CSc., riaditeľ SPŠH na Alejovej ulici. 24. septembra 1990 sa osem tried gymnázia spolu s vtedajším pedagogickým zborom nasťahovalo do budovy hutníckej priemyslovky. Riaditeľ priemyslovky sa stal taktiež riaditeľom gymnázia.
V školskom roku 2004/2005 bolo založené samostatné gymnázium na Alejovej ulici s vlastným vedením. Riaditeľom školy sa stal PhDr. Ľubomír Sobek, ktorý pôsobí ako riaditeľ do dnes. Zastupiteľstvo Košického samosprávneho kraja v rámci tretej etapy racionalizácie siete škôl rozhodlo, že odo dňa 31. augusta 2011 zo siete stredných škôl vyradí "Stredná priemyselná škola hutnícka". Týmto gymnázium získalo vlastnú samostatnú budovu.
Vzdelanie.
Gymnázium Alejová je špecifické tým, že otvára triedy osemročného a štvorročného štúdia. Osemročné štúdium je špecializované na matematiku, štvorročné je všeobecné. V školskom roku 2018/2019 sa otvorila experimentálna trieda štvorročného gymnázia so zameraním na matematiku. Týmto sa Gymnázium Alejová 1 stála jedným z dvoch slovenských gymnázií, ktoré sa zapojilo do experimentálneho overovania nového vzdelávacieho programu pre predmety matematika a matematické metódy.
Vedenie školy.
Riaditelia školy od jej vzniku:

</doc>
<doc id="296665" title="Voľby do orgánov samosprávnych krajov na Slovensku v roku 2009" url="https://sk.wikipedia.org/wiki?curid=296665">
Voľby do orgánov samosprávnych krajov na Slovensku v roku 2009

Predseda Národnej rady Slovenskej republiky svojím rozhodnutím č. 272/2009 Z. z. zo dňa 3. júla 2009 vyhlásil voľby do zastupiteľstiev samosprávnych krajov a voľby predsedov samosprávnych krajov. Deň volieb určil na sobotu 14. novembra 2009. Celková volebná účasť bola nízka, zúčastnilo sa len okolo 20% voličov. Celé voľby pritom stáli 8,4 milióna €. Vo všetkých prípadoch vyhrali kandidáti, ktorí aj v prvom kole získali najvyšší počet hlasov.
Výsledky volieb do zastupiteľstva samosprávnych krajov.
Počet poslancov jednotlivých zastupiteľstvách samosprávnych krajov podľa politických strán a hnutí.
Iné strany, ktoré samostatne nedosiahli hranicu 1,00 % za SR, majúce svojich zástupcov v zastupiteľských zboroch samosprávnych krajov:

</doc>
<doc id="296693" title="Miley Cyrusová" url="https://sk.wikipedia.org/wiki?curid=296693">
Miley Cyrusová

Miley Ray Cyrus, rodným menom Destiny Hope Cyrus, (* 23. november 1992, Franklin, Tennessee, USA) je americká speváčka, skladateľka a herečka. V detstve obdržala menšie roly v seriáloch "Doc" a "Big Fish". Tínedžerským idolom sa stala vďaka roli Miley Stewartovej v seriáli Disney Channel, "Hannah Montana" (2006 – 2011). Nasledovne podpísala zmluvu s vydavateľstvom Hollywood Records a nahrala svoj debutový album s názvom "Meet Miley Cyrus" (2007), ktorý bol certifikovaný trojitou platinovou platňou od Recording Industry Association of America (RIAA) za predaj 3 miliónov kópií. Miley vydala svoj druhý album "Breakout" (2008) a dostala hlasovú rolu v animovanom filme "Blesk (Bolt)".
Zahrala si tiež hlavnú úlohu vo filme "Hannah Montana – Film (Hannah Montana: The Movie") a vydala EP s názvom "The Time of Our Lives" (2009). V roku 2010 vyšiel jej tretí album "Can't Be Tamed", ktorý sa stal najmenej predávaným albumom jej kariéry a zahrala si vo filme "Posledná pieseň (The Last Song)". Počas natáčania filmu začala chodiť s jej hereckým kolegom Liamom Hemsworthom. Počas rokov 2011 a 2012 sa sústredila na svoju hereckú kariéru a objavila sa v niekoľkých filmoch a seriáloch. Jej pohoršujúce sexuálne správanie vyvolalo širokú diskusiu v čase, kedy propagovala svoj štvrtý album "Bangerz" (2013). Mileyin nezávisle vydaný piaty album "Miley Cyrus &amp; Her Dead Petz" (2015) sa odchýlil od jej tradičného popového štýlu a nahradili ho psychedelické experimentácie. V roku 2016 bola oznámená ako kouč pre jedenástu sériu speváckej súťaže "The Voice". V roku 2019 vydala EP s názvom "She Is Coming".
Časopis "Forbes" jej udelil 35. miesto v rebríčku „Celebrity 100“ so zárobkom 25 miliónov dolárov v roku 2008. V roku 2009 si polepšila a postúpila na 29. miesto. 23. decembra 2018 si s austrálskym hercom Liamom Hemsworthom povedali svoje áno vo Frankline vTennessee. V roku 2020 sa však rozviedli.
Detstvo.
Narodila sa vo Frankline v štáte Tennessee 23. novembra 1992, Leticii Jean „Tish“ Cyrusovej (rod. Finley) a spevákovi Billymu Rayovi Cyrusovi. Prišla na svet so supraventrikulárnou tachykardiou, čo je stav, ktorý spôsobuje abnormálnu pokojovú srdcovú frekvenciu. Jej rodné meno Destiny Hope (slovensky: osudová nádej), odráža presvedčenie svojich rodičov, že dokáže urobiť skvelé veci. Dostala prezývku „Smiley“, ktorá sa neskôr skrátila na „Miley“, pretože sa často usmievala ako malé dieťa. Premenovala sa na Miley Ray Cyrus; jej stredné meno je pamiatkou na starého otca, demokratického politika, Ronalda Ray Cyrusa.
Proti odporúčaniam hudobnej spoločnosti sa jej rodičia tajne zosobášili 28. decembra 1993, rok po jej narodení. Spolu majú ďalšie 2 deti, syna Braisona a dcéru Noah. Z predošlého vzťahu má z matkinej strany brata Tracea a sestru Brandi, zatiaľ čo z otcovej strany má brata Christophera, ktorý vyrastal so svojou matkou Kristin Luckey v Južnej Karolíne. Štyria z jej súrodencov sa tiež dostali do šoubiznisu: Trace je spevák a gitarista elektronicko-popovej kapely Metro Station, Noah je herečka a speváčka, Braison je model a Brandi žurnalistka. Mileyina krstná matka je speváčka Dolly Parton.
Diskografia.
Štúdiové albumy
Extended plays (EP)

</doc>
<doc id="296709" title="Biela vrana (cena)" url="https://sk.wikipedia.org/wiki?curid=296709">
Biela vrana (cena)

 
Biela vrana je slovenské ocenenie, udelované od roku 2008 ľuďom, ktorí preukázali občiansku statočnosť a svojimi postojmi upozorňujú na problémy spoločnosti, hoci im to prináša problémy. Udeľujú ho občianske združenia Aliancia Fair-play a VIA IURIS.
Z nominácií, ktoré pripravia organizácie, vyberá nositeľa ceny (môže ich byť aj viac) hodnotiaci výbor, zložený z ľudí aktívnych v spoločenskom a občianskom živote.
Laureáti dostávajú ceny na verejnom podujatí – v roku 2008 na hudobnom festivale Pohoda, v rokoch 2009 a 2010 symbolicky 17. novembra počas série koncertov s názvom Koncert pre všímavých, v rokoch 2011 a 2012 počas podujatí organizovaných pri príležitosti 17. novembra.
Cenu odovzdávajú laureáti ocenenia z minulých ročníkov a osobnosti verejného života, ktoré sú zvyčajne aj členmi poroty. Ceny už odovzdávali hudobník, politik a bývalý disident Michael Kocáb, filozof Egon Gál, spisovateľ a novinár Martin Milan Šimečka, herečka Emília Vášáryová, spisovateľ Tomáš Janovic.

</doc>
<doc id="296746" title="Bez ladu a skladu" url="https://sk.wikipedia.org/wiki?curid=296746">
Bez ladu a skladu

Bez ladu a skladu je slovenská hudobná undergroundová skupina, ktorá vznikla v roku 1985 v Trenčíne. Je známa svojou rytmickou ale i kakofónickou hudbou a metaforickými textami pre ktoré bola v 80. rokoch typická odvážna kritika politického režimu. V r. 2009 ju americký denník New York Times zaradil medzi "„skupiny, ktoré prispeli k pádu železnej opony“" v štátoch bývalého komunistického režimu a jej členov tiež nazval "„hudobníkmi, ktorí vyčnievali spoza železnej opony“".
Špecifikom skupiny je aj vokál speváka a kľúčovej postavy Bez ladu a skladu, Michala Kaščáka, ktorý mal v čase vzniku zoskupenia iba 13 rokov. Skupina je známa aj svojou vizážou, ku ktorej patria čierne obleky, úzke kravaty, biele ponožky a tmavé okuliare, ku ktorým ich, rovnako ako hudobne, inšpirovala iná trenčianska undergroundová skupina Chór vážskych muzikantov.
Bez ladu a skladu hrávali aktívne až do roku 1997 a vydali tri štúdiové albumy. Neskôr sa z rozpadnutej formácie opäť zoskupila kapela Neuropa (M. Kaščák, P. Kohout, P. Slameň). Skupina v súčasnosti hráva už iba na príležitostných akciách a utajených koncertoch, zväčša na festivale Michala Kaščáka, Pohoda. 
História.
Skupina vznikla v r. 1985. Zakladateľmi skupiny boli Peter Kaščák spolu s Richardom Rybníčkom (bicie), Martinom Beďatšom (gitara) a Rasťom Kubicom (saxofón). Krátko na to sa k skupine pridal aj brat Petra Kaščáka, Michal (spev). Tvorba skupiny bola výrazne ovplyvnená trenčianskou hudobnou scénou: skupinou CHVM a pridruženými kapelami. "„Na našom zvuku malo veľkú zásluhu aj to, ako málo sme ovládali hudobné nástroje.“"
Skupina taktiež nenachádzala záujem o metalovú, či depešácku vlnu, klasický pop ani rock: "„Vedeli sme iba, že nechceme spievať texty o láske a mieri, o čom vtedy spievali všetci.“"
Skupina zaznamenala pozitívny ohlas už na svojom prvom koncerte. V r. 1986 absolvovali Bez ladu a skladu svoj prvý veľký koncert, sprostredkovaný manažérkou skupiny E, Lenkou Zogatovou, na ktorom si zahrali s Chórom vážskych muzikantov a spomínanou skupinou E. Na základe koncertu sa skupina dostala na pražský RockFest, ktorý jej pomohol odštartovať kariéru. V r. 1987 si Bez ladu a skladu zahrali na spoločnom koncerte spolu so svetovo uznávaným džezmenom Jiřím Stivínom, ktorý zorganizoval manažér a organizátor koncertov Ladislav „Agnes“ Snopko. V tom istom roku nahrali svoj prvý videoklip k skladbe Udavač a absolvovali poľské turné. Napriek istým koncertným činnostiam musela skupina neustále čeliť aj zákazom hrania. 
Po vydaní albumu Horúce Hlavy vystriedal Richarda Rybníčka za bicími Peter Slameň.
Diskografia.
LP.
Štúdiové:
Neoficiálne:

</doc>
<doc id="296798" title="Kartel" url="https://sk.wikipedia.org/wiki?curid=296798">
Kartel

Kartel je dohoda medzi podnikmi, organizáciami alebo štátmi, v ktorej sa obmedzuje alebo eliminuje konkurenčný boj medzi členmi kartelu s cieľom maximalizovať zisky členov kartelu. Kartelové dohody bývajú jedným z dôsledkov klientelistického konania.
V mnohých krajinách je zakázaný, pretože bráni rozvoju konkurenčného prostredia a výhod, ktoré z neho plynú. 
Kartel sa vyskytuje hlavne v oblasti oligopolu. Takzvaný zmluvný alebo koluzívny oligopol vzniká v situácii, keď niekoľko firiem predávajúcich alebo ponúkajúci rovnaké alebo podobné výrobky či služby zistí, že ich ceny sú približne na rovnakej úrovni a vzájomná cenová vojna by tieto podniky oslabila. Dôjdu k záveru, že je pre nich výhodnejšie zvyšovať spoločný zisk zvyšovaním cien alebo rozdelením trhu. Uzavrú preto tajnú dohodu o stanovení monopolných cien, o trhovom podiele každej z firiem. Každá firma sa potom vo vymedzenej oblasti správa ako monopol.
Jedna z najväčších preukázaných kartelových dohôd obmedzujúcich súťaž v Slovenskej repbulike sa odohrala v roku 2004 v slovenskom stavebníctve medzi spoločnosťami STRABAG, Doprastav, Skanska, Inžinierske stavby Košice, Betamont a Mota-Engil.

</doc>
<doc id="297056" title="Manu Chao" url="https://sk.wikipedia.org/wiki?curid=297056">
Manu Chao

Manu Chao (vlastné meno José-Manuel Thomas Arthur Chao * 21. jún 1961, Paríž, Francúzsko) je francúzsky spevák so španielskym pôvodom. Napriek tomu je spevákom a hudobníkom, ktorý spieva ako vo francúzskom, tak aj španielskom, anglickom, arabskom a portugalskom jazyku. Jeho pôvod sa podieľal aj na jeho hudobnej tvorbe. Chao vo svojich textoch čerpá inšpiráciu z politických tém, alternatívnych životných štýlov, ale aj rôznych kultúr a hudby samotnej. Sám je aktivistom a v Európe má mnoho nasledovateľov, vrátane antiglobalistického hnutia. Ako hudobník bol na parížskej scéne považovaný za ,talentovaného chlapíka" už začiatkom 80. rokov. Svoju kariéru začal v skupine "Hot Pants", slávu získal v zoskupení "Mano Negra", pričom celosvetovú popularitu si vydobyl ako sólový umelec. 
Detstvo a mladosť.
Manu Chaova matka Felisa Ortega pochádza z Bilbaa v Španielsku, otec spisovateľ a novinár Ramón Chao zase z Vilalby v Galícii. Do Francúzska emigrovali, aby sa vyhli dikátorskému režimu Francisca Franca, kvôli ktorému bol odsúdený na smrť aj Manuov starý otec. Krátko po Manuovom narodení sa Chaovci presťahovali na odľahlé predmestie Paríža, a tak strávil Manu takmer celé svoje detstvo v častiach Boulogne-Billancourt a neskôr Sèvres. V detstve a mladosti bol obklopený mnohými umelcami a intelektuálmi, ktorí boli väčšinou známymi jeho otca. Mnoho detských zážitkov a skúseností Chao neskôr citoval vo svojich textoch.
Ako dieťa trávil mnoho času hraním futbalu, rovnako sa však prejavovala aj jeho záľuba k hudbe. Veľa času trávil sediac pred rádiom či gramofónom a počúval Chucka Berryho, prípadne hudbu španielskej revolúcie. 
V období dospievania objavil britskú rockovú scénu, a to predovšetkým vďaka skupine "Clash". Tá mala vplyv na jeho ranú kariéru. V r. 1985 založil svoju prvú skupinu, "Hot Pants", ktorá hrala vlastnú zmes invenčného mixu rockabilly a R&amp;B. V polovici 80. rokov začala francúzska alternatívna scéna kvitnúť a objavovali sa na nej nové indie skupiny ako "Beruriers Noirs" a "Garçons Bouchers".
Mnoho nových skupín hrávalo koncerty v baroch, v squatoch a v opustených továrňach pre publikum mladých tínedžerov, ktorí boli posadnutí predstavou vzdialiť sa mainstreamu.. Aj Manu Chao sa začal podieľať na novom alternatívnom živote. Vystupoval tiež v typickom indie rockovom outfite známom ako "Los Carayos".
Mano Negra.
V r. 1987 sformoval Chao skupinu nazvanú Mano Negra. Išlo o mnohonárodnú žánrovo nezaradenú skupinu, ktorá mala hlavný vplyv na alternatívnu rockovú scénu. 
Diskografia.
S Mano Negra
Sólová

</doc>
<doc id="297059" title="Karol X. (Francúzsko)" url="https://sk.wikipedia.org/wiki?curid=297059">
Karol X. (Francúzsko)

Karol X. (* 9. október 1757, Versailles, Francúzsko – † 6. november 1836, Gorica, Taliansko) bol francúzsky kráľ z rodu Bourbonovcov vládnuci v rokoch 18241830.
Životopis.
Jeho otcom bol dauphin Ľudovít Ferdinand, syn kráľa Ľudovíta XV, matkou Mária Jozefa Saská. Mal niekoľko súrodencov, medzi nimi aj starších bratov Ľudovíta XVI. (popraveného počas Francúzskej revolúcie) a Ľudovíta XVIII.
Pôvodne mal titul Karol, vojvoda z Artois. Od počiatku Francúzskej revolúcie (1789) patril k jej odporcom a imigrantom a usiloval sa o znovunastolenie vlády Bourbonovcov. Po opätovnom nastolení vlády Bourbonovcov (1815) sa vrátil do Francúzska kde nastúpil na trón v roku 1824 po smrti svojho vládnuceho brata Ľudovíta XVIII. Viedol vládu opierajúc sa o klérus. Obmedzil slobodu tlače a volebné práva a to ho stálo trón po júlovej revolúcií v roku 1830.
Po strate trónu cestoval a žil v exile aj s rodinou a manželkou Máriou Teréziou Savojskou. Bol posledným panovníkom z hlavnej rodovej vetvy rodu Bourbonovcov. Júlová revolúcia vyniesla na trón Ľudovíta Filipa Orleánskeho z mladšej rodovej vetvy Bourbonovcov.

</doc>
<doc id="297061" title="Thomas Anders" url="https://sk.wikipedia.org/wiki?curid=297061">
Thomas Anders

Thomas Anders, vlastným menom Bernd Weidung, (* 1. marec 1963, Münstermaifeld) je nemecký spevák populárnej hudby, producent, skladateľ a moderátor, člen skupiny Modern Talking.
Thomas prejavoval už v detstve náklonnosť k hudbe, vystupoval ako 7 ročný talentovaný spevák. Neskôr spieval v diskotékach a kluboch, študoval hudbu na gymnáziu v Koblenzi. V roku 1979 vyhral súťaž pre začínajúcich umelcov so skladbou "Judy". Táto skladba ani ďalšie projekty mu však nestačili na výraznejšie presadenie sa na popovej scéne. Napriek tomu podpísal zmluvu s hudobným vydavateľstvom a v roku 1983 sa stretol so skladateľom Dieterom Bohlenom, ktorého veľmi zaujal Thomasov zamatový hlas a zložil pre neho singel Was Macht Das Schon. 
Onedlho začali produkovať skladby v angličtine a vlastne vytvorili populárne duo Modern Talking. Tento projekt oboch katapultoval na vrchol slávy a v polovici osemdesiatych rokov dlhodobo okupovali vrcholné priečky hitparád po celom svete, najmä však v Európe . Nasledovala hviezdna kariéra, ktorá zanechala stopu svojim štýlom na svetovej scéne populárnej hudby aj počtom predaných albumov. Podľa dostupných zdrojov Modern Talking sa stali (po Beatles a ABBA), treťou najpredávanejšou skupinou populárnej hudby na svete.
Thomas sa prvýkrát oženil v roku 1985 s Norou Balling, ktorá mala na neho i jeho kariéru veľký vplyv. Mala dokonca výrazný podiel na nezhodách medzi Dieterom Bohlenom a Thomasom a vlastne svojím správaním ukončila pôsobenie Modern Talking v časoch najväčšej slávy. Po niekoľkých rokoch si Thomas a Nora prestali rozumieť a ich ukončenie spolužitia v roku 1998 bolo zase posledným impulzom na úspešný comeback Modern Talking. Thomasa a Noru rozviedli vo februári 1999. Dlho však slobodný nezostal. V júli 2000 sa oženil po dvojročnej známosti s Claudiou Hess (nar. 1972). 27. júna 2002 sa im narodil syn Alexander Mick, vlastne doteraz jediný Thomasov potomok.
Po vydaní šiestich úspešných albumov sa po osobných nezhodách duo Modern Talking v roku 1987 rozišlo a obaja umelci sa vydali na sólovú dráhu. Thomas žil niekoľko rokov v USA odkiaľ sa však vrátil späť do Nemecka. V nasledujúcich rokoch vydal šesť albumov, z toho jeden naspievaný v španielčine ("Barcos de Cristal"). V roku 1994 sa zrodila myšlienka na znovuvzkriesenie Modern Talking, trvalo však ďalšie štyri roky než prišiel fanúšikmi vytúžený návrat, ktorý bol znovu úspešný, ale po piatich rokoch a vydaní ďalších šiestich albumov si (definitívne) povedali „končíme“.
Thomas vydal ďalšie albumy. Okrem toho mu vyšlo viacero singlov – duet so Sandrou The Night Is Still Young, s poľskou speváčkou Kasia Nova Forever In Dream, s Kamaliyou No Ordinary Love... Každoročne pripravuje stretnutia so svojimi fanúšikmi v nemeckom meste Koblenz, kde trvalo žije a venuje sa charitatívnej činnosti, pomáha najmä deťom z chudobných rodín.
Thomas okrem popovej hudby je aj interpretom jazzového či soulového smeru (albumy Souled, Live Concert a Songs Forever). V roku 2010 vydal disco album pod názvom "Strong" a v júni 2011 vyšlo album TWO so singlom Gigolo. Na tomto albume Thomas spolupracoval s nemeckým hudobníkom Uwe Fahrenkrogom, muzikantom a producentom Nena. Obaja teda vystupujú v tomto projekte ako duo Anders-Fahrenkrog. 5. januára 2013 mal Thomas koncert v Bratislave so svojou skupinou Modern Talking Band, 27. mája 2016 vydal Thomas Anders album History s vynovenými hitmi Modern Talking i novými skladbami. V apríli 2017 vyšiel nový album Pures Leben, ktorý je po 34 rokoch naspievaný v rodnom nemeckom jazyku. Thomas sa týmto krokom chcel viac priblížiť fanúšikom najmä v rodnom Nemecku. Rytmická tanečná hudba s nenáročnými textami zaujala a 19.októbra 2018 viedla k vydaniu ďalšieho albumu v nemčine Ewig Mit Dir s duetom s nemeckým spevákom Florianom Silbereisenom Sie sagte doch sie liebt mich.

</doc>
<doc id="297084" title="Základná škola (Košice, Kežmarská 30)" url="https://sk.wikipedia.org/wiki?curid=297084">
Základná škola (Košice, Kežmarská 30)

Základná škola, Kežmarská 30, Košice je základná škola v Košiciach, mestskej časti Západ.
Budova školy je spojená školskou jedálňou so základnou školou Kežmarská 28. Rozdiel medzi školami je, že ZŠ Kežmarská 28 je zameraná na výučbu cudzích jazykov a ZŠ Kežmarská 30 na vyučovanie prírodovedných predmetov s dôrazom na informatiku, matematiku a cudzie jazyky.
História.
Škola bola založená 4. september 1967. V roku 1975 sa škola ako druhá v Košiciach etablovala na školu s rozšíreným vyučovaním matematiky a prírodovedných predmetov. V rokoch 1975 – 1996 smala škola v každom ročníku II. stupňa vytvorenú jednu takzvanú "“matematickú”" triedu. Od roku 1996 boli vytvorené dve matematické triedy na každý ročník. V roku 1985 bola na škole zriadená špeciálna učebňa na vyučovanie matematiky a prírodovedných predmetov.
V súvislosti so školskou reformou boli matematické triedy premenované na triedy interaktívne. Cieľom vzdelávania v týchto triedach je motivovať a viesť žiakov k samostatnosti, tvorivosti, inovatívnosti. K dosiahnutiu spomínaného cieľa pomáha aj realizovanie projektu "Od tabuľky s griflíkom k tabletu". Školský vzdelávací program obsahuje rozšírené vyučovanie cudzieho jazyka, tanečnú prípravu a streľbu zo vzduchovky. Škola realizuje kompletnú elektronickú agendu prostredníctvom EduPage.

</doc>
<doc id="297105" title="Univerzitná nemocnica Bratislava" url="https://sk.wikipedia.org/wiki?curid=297105">
Univerzitná nemocnica Bratislava

Univerzitná nemocnica Bratislava (skr. UNB; do 30. júna 2010 Fakultná nemocnica s poliklinikou Bratislava – skr. FNsP Bratislava) je univerzitná nemocnica v Bratislave. Jej sídlo je v Nemocnici Ružinov, združuje spolu päť samostatných nemocníc v rôznych mestských častiach Bratislavy.
Zahŕňa tieto nemocnice:
De iure je pokračovateľom "Fakultnej nemocnice s poliklinikou Ružinov" (do júna 2003 "Nemocnica s poliklinikou Ružinov"), ktorá 1. januára 2005 dostala názov "Fakultná nemocnica s poliklinikou Bratislava", a ktorej boli súčasne pričlenené iné nemocnice. De facto teda vznikla k 1. januáru 2005 zlúčením nasledujúcich nemocníc:
1. júla 2010 bola nemocnica premenovaná na súčasný názov.

</doc>
<doc id="297115" title="Luna Lovegoodová" url="https://sk.wikipedia.org/wiki?curid=297115">
Luna Lovegoodová

Luna Lovegoodová je fiktívna postava zo série Harry Potter. Bola študentkou Rokfortskej strednej školy čarodejníckej a bola zaradená do fakulty Bystrohlav. Prvý krát sa vyskytla v Harrym Potterovi a feníxov rád.
V piatej knihe sa pridala k Dumbledorovej armáde a bojovala na Ministerstve mágie. Je to jedna z najlepších kamarátok Harryho Pottera a Ginny Weasleyovej. Na Rokforte chodila o ročník nižšie ako Harry Potter, do triedy s Ginny Weasleyovou. Nemala súrodencov a mama Pandora Lovegoodová jej zomrela počas experimentovania s kúzlami, keď mala Luna 9 rokov. Odvtedy ju vychovával iba otec, Xenophilius Lovegood, ktorý vydával časopis "Sršeň". Spolu s ním žila neďaleko obce Vydrí Sv. Dráb, v blízkosti Weasleyovcov. V piatej knihe sa zapojila do Dumbledorovej armády a zúčastnila sa Bitky o Oddelenie záhad Ministerstva mágie. V šiestom dieli ju Harry pozval na večierok. Najradšej nosila nahrdelník z korkových zátok a redkvičkové náušnice (vyrobené z dirigovateľných sliviek). Po celý rok chodievala bosá, lebo jej spolužiaci skrývali topánky a neskôr aj oblečenie.
V siedmej knihe bola unesená smrťožrútmi a uväznená v sídle Malfoyovcov kvôli vtedajšej disidencii jej otca. Bola väznená spolu s výrobcom prútikov Ollivanderom a raráškom Griphookom. Bola zachránená vďaka Harrymu, Hermione, Ronovi a Dobbymu, s ktorým sa odmiestnila do lastúrového domčeka u Fleur a Billa. Zúčastnila sa boja o Rokfort. Mala svetlé vlasy, špinavoblonďavej farby, sivé takmer vždy vypúlené oči takže vyzerala ako by bola ustavične prekvapená, veľmi výrazne sa obliekala a na Rokforte mala povesť čudáčky. Harrymu pomáhala nájsť horcrux a zaviedla ho do Bystrohlavskej klubovne. Bol do nej zamilovaný Neville Longbottom, za ktorého sa však nikdy nevydala. Harry po nej pomenoval svoju dcéru Lily Lunu Potterovú. Hrala ju herečka Evanna Lynch.

</doc>
<doc id="297172" title="Nezmar hnedý" url="https://sk.wikipedia.org/wiki?curid=297172">
Nezmar hnedý

Nezmar hnedý () je druh nezmara bežne sa vyskytujúci v stojatých a pomaly tečúcich vodách mierneho pásma na severnej pologuli. Má veľkú schopnosť regenerácie (obnovy stratenej časti tela). Ich polypy prisadnuté na kameňoch a vodných rastlinách možno nájsť od jari do jesene. Nezmar je hermafrodit. Počas roka sa rozmnožuje nepohlavne (pučaním) a na jeseň pohlavne (splynutím vajíčka a spermie). O podklad je prichytený nožným diskom.
Nezmar má valcovité telo s ústnou dutinou slúžiacou na príjem potravy a zároveň na vyvrhovanie nestrávenej potravy. Živí sa zooplanktónom (napr. dafnie). Okolo ústnej dutiny sa nachádzajú ramená, na ktorých sú pŕhlivé bunky. Telo je zložené z 2 vrstiev buniek. Ochromí alebo usmrtí korisť pomocou pŕhlivých buniek. Meria asi . Na podklad sa prisaje nožným diskom. Pomocou neho a ústneho otvoru sa pohybuje. Na voľnom konci tela má 4 – 6 ramien, ktoré obklopujú ústny otvor. Nezmar dýcha – prijíma kyslík z vody – celým povrchom tela. Vnútorná vrstva vystiela tráviacu dutinu. Nezmar je potravou iných živočíchov (napr. lariev, dospelých a jedincov vodného hmyzu), preto je dôležitou súčasťou vodných potravinových reťazcov.

</doc>
<doc id="297235" title="Peter Martinček" url="https://sk.wikipedia.org/wiki?curid=297235">
Peter Martinček

Peter Martinček (* 13. november 1962, Bratislava14. február 2021) bol slovenský hudobný skladateľ. Od roku 1987 pôsobil ako pedagóg skladby a teoretických predmetov na konzervatóriu v Bratislave, určitý čas prednášal aj na VŠMU – Estetiku hudby a Dejiny hudby 20. storočia. V rokoch 1990 – 1994 bol vedúci kompozično-dirigentského oddelenia konzervatória, kde viedol Súbor pre súčasnú hudbu. Peter Martinček „van Grob“ bol aj členom medzinárodných skladateľských porôt – Roma 1993 – 1994, Wien, Bratislava, Súťaž Slovenských konzervatórií. Dnes sa angažuje pre kultúrne projekty mladých umelcov v EU. Martinčekova hudba sa dnes hrá po celom svete s veľkým úspechom. Jeho skladby odzneli vo viac ako 1000 profesionálnych komorných, orchestrálnych a televíznych predvedeniach v posledných sezónach v Teatro La Fenice, Berlínskej katedrále, Slovenskej filharmónii, Moyzesovej sieni, Mirbachovom paláci, kostoloch v Toronte, Niagara Falls, koncertných halách v USA, Českej filharmónii - Rudolfinum...
Životopis.
Narodil sa v umeleckej rodine. Jeho otec Dušan Martinček bol hudobný skladateľ, matka Magdaléna bola profesorka spevu, strýkovia Martin Martinček svetový fotograf, Miloš Pietor významný režisér, a teta Ester Šimerová-Martinčeková je označovaná za prvú dámu slovenského „výtvarného neba“.
Štúdium.
V rokoch 1978 – 1982 študoval na konzervatóriu v Bratislave skladbu u J. Pospíšila a dirigovanie u A. Vykydala. V rokoch 1982 – 1987 pokračoval v štúdiách na VŠMU v triede národného umelca D. Kardoša. V roku 1986 absolvoval umeleckú stáž na Accademia Chicgiana v Siene u popredného talianskeho skladateľa F. Donatoniho.
Charakteristika tvorby.
Ako skladateľ je známy doma aj vo svete svojou bohatou vokálnou tvorbou (diela "Seltsame Lieder", "Tvár pri tvári", "Žalmové pisne", "Ave Maria"). Jeho opery ("Memento", "Revelation of St. John"), vokálne a komorné diela interpretujú poprední svetoví umelci, ako napríklad Peter Dvorský, Jaroslav Svěcený, Eva Jenisová, Andreas Pistorius, J.B. Pommiere, Hiroshi Oshima, Leoš Svárovský, ale aj domáci umelci (Peter Michalica, Moyzesovo kvarteto, Dagmar a Jozef Zsapka, Jana Martinčeková, Karol Toperczer, Peter Oswald, Jordana Palovičová, Jana Kurucová, Oliver von Dohnányi, Eva Hornyaková, R. Štúr...). Významné sú aj jeho symfónie 3. a 4. vysoko cenené doma aj v zahraničí. Jeho skladby sú dnes žiadané a interpretované po celom svete.
Ocenenia.
Video-opera "Memento", ktorá sa pravidelne vysiela vo svete aj v STV Bratislava (1992, 2006, 2009), získala na festivale v Montreale (Banff) v roku 1991 hlavnú cenu "Rocky Mountaine" z vyše 500 opier z celého sveta. Martinček je nositeľom aj iných významných skladateľských cien doma (dvojnásobný držiteľ "Ceny SHF") a Ceny J. L. Bellu (2015) za 4. symfóniu „"In memoriam M.R.Štefánik"“.

</doc>
<doc id="297240" title="Základná škola (Púchov, Mládežnícka 1434/16)" url="https://sk.wikipedia.org/wiki?curid=297240">
Základná škola (Púchov, Mládežnícka 1434/16)

Základná škola, Ul. Mládežnícka 1434/16, Púchov vznikla v roku 1980 pri novovznikajúcom sídlisku Sedlište. Je to stredne veľká plnoorganizovaná štátna základná škola s vyučovacím jazykom slovenským. Počas svojej existencie sa škola vyprofilovala ako škola so zameraním na matematiku a prírodovedné predmety.
Najväčší počet žiakov (1 019) školu navštevoval v roku 1988. Od roku 1998 škola patrí medzi školy podporujúce zdravie, významnou akciou v tejto oblasti bolo vybudovanie školskej ekoplochy. Od roku 2000 začala postupná inovácia existujúcich odborných učební – prírodopisu, fyziky, chémie, zemepisu, jazykov a aj vďaka realizovaným projektom boli vybudované počítačové učebne. Pribudol aj športový areál, pripravuje sa rekonštrukcia budovy školy.
Učitelia prvého a druhého stupňa sa systematicky venujú žiakom nielen v rámci výučby ale i v príprave na súťaže a v množstve poobedňajších aktivít. V ostatných rokoch sa škola už trikrát stala držiteľom "Putovného pohára prednostu Krajského školského úradu v Trenčíne za prvé miesto vo vedomostných a umeleckých súťažiach" v kraji.
V súčasnosti už škola disponuje aj triedami ktoré sú vybavené tabletovou technológiou.
Každá trieda má prípojku na internet a taktiež dataprojektor i potrebné premietacie plátno.
Tri počítačové učebne (jedna z nich slúži na výučbu anglického jazyka) sú kompletne vybavené modernými počítačmi.
V školskeho roku 2016/2017 má škola 563 žiakov a je tak populačne aj rozlohovo najväčšia základná škola v Púchovskom okrese.

</doc>
<doc id="297283" title="Original War" url="https://sk.wikipedia.org/wiki?curid=297283">
Original War

Original War je počítačová hra z roku 2001 brnianskej firmy Altar Interactive. Ide o real-time stratégiu s prvkami hier na hrdinov, ktorá je kompletne v češtine, obsahuje dve kampane, niekoľko alternatívnych koncov a možnosť hrať v móde multiplayer. V hre je Sovietsky zväz pod nadvládou Spojených štátov amerických. Frustrácia sa zmení na pobúrenie, keď sovietski vedci nájdu stopy po americkom osídlení a minerály Alaskite, ktorý je zdrojom americkej moci v ďalekom Sibíri. Sovietska expedícia je vyslaná cez EON, nazývaný ako TAWAR, aby odrazila amerických zlodejov a zachovala to, čo právoplatne patrí im. Z uvedeného dôvodu je hra podľa Pan European Game Information určená len pre osoby staršie, ako 18 rokov s obsahom diskriminácie.
Námet.
Hra je voľne inšpirovaná sci-fi novelou "Posledný deň stvorenia" Wolfganga Jeschkeho. V knihe sú americké vojenské jednotky vyslané o pol milióna rokov naspäť strojom času, kde majú prečerpať všetku ropu z oblasti Blízkeho východu na americké územie. Dôvodom je strach z obrovských ziskov arabských krajín a ich ťažko kontrolovateľný fanatický nacionalizmus. Ale nápad takejto cesty v čase nemali len Američania.
Príbeh.
Počas prvej svetovej vojny Američania nájdu na Sibíri v blízkosti miesta dopadu Tunguzského meteoritu záhadný artefakt mimozemského pôvodu. Keďže nevedia čo to je odnesú ho do Oblasti 51 a začnú skúmať. Tento prístroj nazvú EON (Extraterrestrial Object Nexus) a palivo ktoré sa v ňom nachádza SIBERIT. Pri testoch sa zistilo že ide o stroj času ktorý všetko čo je doňho vložené prenesie o 2 000 000 rokov dozadu zhruba na to isté miesto. Lenže SIBERIT sa rýchlo míňa a zásoby tejto vzácnej látky sa nachádzajú na Sibíri v Rusku. Tak sa americká vláda rozhodne poslať niekoľko jednotiek do minulosti aby vyťažili SIBERIT a preniesli ho na Aljašku (Sibír a Aljaška boli vtedy spojené). Touto cestou Američania zmenili budúcnosť...
Sovietsky zväz sa nerozpadol a Rusi objavia na Sibíri zvláštny artefakt, pomenovali ho TAWAR (EON). Rusom sa podarí okrem EONu na Sibíri nájsť pozostatky amerických vozidiel a technológii. Taktiež zistia, že ložiská alaskitu (Siberitu) sú na Aljaške a vďaka svojim zisteniam si uvedomia, že ich Amerika obrala o túto surovinu. Ich odpoveďou je vyslanie svojich jednotiek do minulosti aby ochránili ložiská alaskitu a tak následne vypukne vojna medzi USA a Ruskom, 2 milióny rokov pred Kristom.

</doc>
<doc id="297327" title="Dišputa o Najsvätejšej sviatosti" url="https://sk.wikipedia.org/wiki?curid=297327">
Dišputa o Najsvätejšej sviatosti

Dišputa o Najsvätejšej sviatosti (tal. "La disputa del Sacramento") je názov fresky talianskeho renesančného umelca Raffaela vytvorenej v rokoch 1508 - 1509. Spolu s freskami "Aténska škola", "Parnas" a "Cnosti teologické" tvorí súčasť nástennej výzdoby miestnosti v Apoštolskom paláci vo Vatikáne, známej ako "Stanza della Segnatura".
Významová interpretácia.
Freska vo svojej významovej interpretácii vyjadruje to, čo by sme mohli nazvať hľadaním teologickej, čiže duchovnej pravdy a myšlienkovo tvorí protiváhu freske "Aténska škola" (namaľovanej na protiľahlej stene miestnosti), zosobňujúcej filozofickú alebo svetskú pravdu. V kresťanskej vierouke je pravda stelesnená v eucharistii, Kristovom tele, ktoré pri Poslednej večeri odkázal svojim učeníkom. Dielo malo teda navodzovať atmosféru spojenia duchovnej a svetskej zložky cirkvi, ktorej najvyšším predstaviteľom je osoba pápeža. 
Kompozícia a ikonografia.
Maľba je zaujímavá i po stránke kompozície. Na horizontálne členenej scéne, tvorenej spojením neba (Cirkev triumfálna) a pozemského sveta (Cirkev militantná), sa zišla mnohopočetná skupina postáv aby viedli teologickú dišputu o jedinej veci: o eucharistii uloženej v zlatej monštrancii na pozemskom oltári. Ústrednou postavou vrchnej, nebeskej časti, je vzkriesený Ježiš Kristus sediaci podľa ikonografickej tradície medzi Pannou Máriou a svätým Jánom Krstiteľom. 
Nebeskú spoločnosť okrem nich tvorí skupina dvanástich postáv - apoštolov, svätcov a starozákonných patriarchov. Každá z postáv je ľahko identifikovateľná podľa oblečenia, príp. atribútu, ktorý ju charakterizuje. Po Ježišovej pravej ruke tak sedí sv. Peter, Adam, sv. Ján, Dávid, sv. Štefan a prorok Jeremiáš. Po Ježišovej ľavici sedia Abrahám, Matúš, Jakub, Mojžiš, sv. Vavrinec a Júda Makabejský. Na všetkých dozerá Boh Otec zosielajúci z neba zlaté svetlo. Po oboch stranách ho sprevádza trojica cherubínov. Kresťanská symbolika je zrejmá z ich počtu (Najsvätejšia Trojica) a rozdielnej farby oblečenia (tri teologické cnosti: čistota, pokora a chudoba). 
Spojenie neba a sveta ľudí prestavuje Duch Svätý v podobe holubice so štvoricou anjelov, každý v rukách s jedným z evanjelií.
Zaujímavá skupina svätých, pápežov, biskupov ale i prostých ľudí sa zišla okolo oltára s monštranciou. Títo všetci podľa Raffaelovho podania predstavujú univerzálnu cirkev, šíriacu po svete pravdu o Kristovi.
Raffael medzi ľuďmi v dave umiestnil viacero slávnych osobností, živých aj mŕtvych. Úplne vľavo sa o zábradlie opiera architekt svätopeterskej baziliky Bramante; dlhovlasý mladík, stojaci vedľa neho bol identifikovaný ako Francesco Maria della Rovere, muž v pápežskej tiare uprene upierajúci zrak na monštranciu je pápež Gregor I. Veľký. Skupinu po ľavej strane oltára dopĺňa sv. Hieronym, bradatý muž v červenom plášti s neodmysliteľnou knihou Biblie a mladý muž kľačiaci pri oltári, ktorým je maliar Fra Angelico. 
Po pravej strane oltára maliar umiestnil biskupa sv. Ambrosia, dvíhajúceho zrak k nebesiam, sv. Augustína diktujúceho poznámky svojmu sekretárovi a sv. Tomáša Akvinského v rozhovore s pápežom Inocentom III. Vedľa nich po pravej strane stojí čítajúci sv. Bonaventura a žehnajúci pápež Sixtus IV. Medzi slávnych ľudí sa dostal i básnik Dante Alighieri s vavrínovým vencom na hlave. Trochu v úzadí, spoza pleca bradatého muža, akoby nesmelo vykúka hlava Girolama Savonarolu.
Štruktúra a zloženie postáv sa vyznačuje extrémnou zrozumiteľnosťou a jednoduchosťou. Na diele badať vplyv iných umelcov: napr. v postave mladého Francesca Mariu della Rovere je zreteľný vplyv Leonardových štúdií fyziognómie ľudského tela. No postavám s ich typickým raffaelovským výrazom tváre a gestami maliar vtlačil nezameniteľnú pečať expresívnej dôstojnosti.
Pri pohľade na kompozičné rozvrhnutie diela je zreteľné Raffaelovo odlišné videnie oboch svetov. Kým spodná časť v divákovi evokuje chaotický svet ľudí (postavy sú rozmiestnené neusporiadane, živo, zdalo by sa že vášnivo diskutujú či dokonca prekrikujú sa), nebeská časť vyžaruje harmóniu a pokoj (postavy sú symetricky usadené v polkruhu na obláčikových poduškách, mierumilovne sa prizerajúc horlivej debate pod nimi).
Vieroučné posolstvo.
Dielo obsahuje vieroučné posolstvo, ktoré interpretované pri pohľade zdola nahor by mohlo znieť: ľudia majú rozjímať, prijímať Najsvätejšiu sviatosť a pôsobením Ducha Svätého sa skrze Ježiša Krista dostanú k nebeskému Otcovi.

</doc>
<doc id="297440" title="Miesta v Harrym Potterovi" url="https://sk.wikipedia.org/wiki?curid=297440">
Miesta v Harrym Potterovi

Toto je článok o fiktívnych miestach z diela o Harry Potterovi.
Azkaban.
Azkaban je fiktívne čarodejnícke väzenie. Nachádza sa severne od Severného mora. Jeho poloha nie je úplne známa. Azkaban strážia dementori. Do tohoto väzenia posielajú len tých najhorších zločincov. 
Dementor.
Dementor je bytosť bez duše. Spoznáme ho tak, že ho uvidíme v čiernom dlhom plášti. Jeho telo je hnilobné a živí sa nešťastím ostatných čarodejníkov. Ľudia, ktorí sa ocitnú v ich blízkosti, majú pocit beznádeje a nešťastia. Tieto negatívne pocity sú pre dementorov obživou. Väzňom sajú pekné spomienky a nechávajú zlé, a preto sa stáva, že zošalejú. Najhorší možný trest pre väzňa je dementorov bozk. To znamená, že vysaje väzňovi dušu cez ústa. Tento človek nezomrie, stane sa zúfalou bytosťou bez duše. Je to najhorší možný trest pre odsúdeného v Azkabane.
Úteky.
Ako prvému sa odtiaľ podarilo uniknúť neprávom odsúdenému Siriusovi Blackovi, tak, že sa premenil na psa a oklamal dementorov. Dementori sú slepí a nerozoznali, že okolo nich prechádza "psí mozog", lebo sa zaujímajú len o ľudské myšlienky. Bol odsúdený za ohavnú vraždu Petra Pettigrewa a 12 muklov. V skutočnosti bol nevinný. Peter bol animágus (dokázal sa premeniť na zviera). Odsekol si prst, odhodil ho a zmenil sa na potkana. Všetci si mysleli, že bol mŕtvy a že Sirius bol vinný.
Druhým a závažnejším útekom bol Hromadný útek 10 smrťožrútov, tentoraz s pomocou z vonka od samotného Voldemorta. Ušli Antonín Dolohov, Augustus Rookwood, manželia Bellatrix a Rodulphus Lestrangeovci, Amycus a Alecto Carrowovci a dvaja neznámi Smrťožrúti. 
Tretí útek bol po odídení Dementorov z Azkabanu. Vtedy odišli všetci obvinení.
Grimmauldovo námestie.
Dom, nachádzajúci sa na Grimmauldovom námestí 12, patril starobylej čarodejníckej rodine Blackov. Sirius Black ako posledný z tohoto rodu, je aj jeho majiteľom. 
V piatom diele čarodejníckej ságy o Harrym Potterovi (Harry Potter a Fénixov rád), poskytne tento dom ako sídlo pre organizáciu nazývanú Fénixov rád, bojujúci s Voldemortom a jeho stúpencami, tzv. strážcom tajomsta Grimmauldovho námestia 12 bol Albus Dumbledore. Po Siriusovej smrti zdedil tento dom i domáceho škriatka Kreachera Harry.
V siedmom diele (Harry Potter a Dary smrti) poslúži Grimmauldovo námestie 12 ako dočasné útočisko Harrymu, Ronovi a Hermione.
Nemocnica sv. Munga na čarovné choroby a zranenia.
Nemocnica sv. Munga na čarovné choroby a zranenia sa v knihe sa nachádza za výkladom obchodu Purge a Dows, s r.o. na rušnej londýnskej ulici. Budova nemohla byť pod zemou tak ako Ministerstvo mágie, nebolo by to zdravé, a ani nedostupné na okraji mesta, preto bola zvolená táto budova. 
Liečitelia majú citrónovozelené habity s vyšitým emblémom: skrížený prútik a kosť. 
Rokville.
Rokville je čarodejnícka dedina ktorá je jediná čisto čarodejnícka v Anglicku. Študenti z Rokfortu ( tretiaci a starší) sem chodia cez urcené víkendy. Sú tu rôzne obchody s čarodejníckymi pomôckami, ale aj maškrtami. Populárny je bar U troch metiel, U kančej hlavy sa schádzajú hlavne pochybní ľudia. V Rokville je aj zábavný Zonkov obchod alebo obchod U Derviša a Bangeša (s čarodejníckymi pomôckami), takisto Čajovňa madam Puddifootovej, či predajňa cukroviniek Medové labky. U troch metiel sa Harry Potter prvýkrát dozvedel, že Sirius Black je jeho krstný otec. U kančej hlavy sa zase konalo prvé stretnutie Dumbledorovej Armády(ale vtedy nemala žiadny názov). V blízkosti Rokvillu sa nachádza aj Škriekajúca búda (angl. Shriecking Shack), najmátožnejšie obydlie v Británii. V skutočnosti tam nikdy nestrašilo (pozri Harry Potter a väzeň z Azkabanu, kapitola Námesačník, Červochvost, Tichošľap a Paroháč).
Nachádzajú sa tu známe obchody a vlakové nástupište, kam chodí Rokfortský expres (táto dedina je hneď pri areáli školy.)

</doc>
<doc id="297473" title="Kolibríkovité" url="https://sk.wikipedia.org/wiki?curid=297473">
Kolibríkovité

Kolibríkovité (lat. Trochilidae) je jediná recentná čeľaď vtákov z podradu kolibríky (lat. Trochili), ktorý patrí do radu dážďovníkotvaré (lat. Apodiformes) v širšom zmysle. Staršie sa podrad Trochili niekedy klasifikoval ako samostatný rad kolibríkotvaré (lat. Trochiliformes).
Patrí sem aj najmenší vták na svete čmeľovec kubánsky ("Mellisuga helenae").
Charakteristika.
Vyskytujú sa len v Amerike od Aljašky po Ohňovú zem. Je ich asi 350 druhov. 
Sú to drobné, často nápadne (najmä na hrdle) sfarbené vtáky, ktoré majú 535 centimetrov. Sú špecializované na vírivý let, umožňujúci im nielen let dopredu, ale aj dozadu, zvislo nahor či nadol alebo vznášanie sa na jednom mieste vo vzduchu. Ich noha je krátka, sedacia, anizodaktylná. Ich zobák je tenký a trubicovitý. Ich potravou je nektár, peľ a drobný hmyz v kvetoch. Viacero rastlín je prispôsobených špeciálne na opeľovanie kolibríkmi. 
Systematika.
"Vysvetlivka: Znak / oddeľuje úplné synonymá"
Staršia systematika recentných taxónov bola takáto:&lt;br&gt;
čeľaď kolibríkovité (Trochilidae):
Súčasná systematika recentných taxónov (používaná zhruba od roku 2007) je takáto :&lt;br&gt;
čeľaď kolibríkovité (Trochilidae):
U niektorých autorov všetky (alebo takmer všetky) slovenské rodové mená rodov z tejto čeľade majú podobu "kolibrík" (napr. namiesto názvov prilbiarik, jagavec, patagónčan atď. je u niektorých autorov vždy len názov kolibrík), o tom pozri článok kolibrík.

</doc>
<doc id="297499" title="Gymnázium (Lipany, Komenského 13)" url="https://sk.wikipedia.org/wiki?curid=297499">
Gymnázium (Lipany, Komenského 13)

Gymnázium Lipany je gymnázium v meste Lipany v okrese Sabinov.
Dejiny.
Najstaršia správa o existencii školy v Lipanoch pochádza z roku 1590. Gymnázium zriadené v tomto roku svedčí o kultúrnom význame mesta. Začiatky existencie školy sa datujú 1. septembrom 1957, keď v Jedenásťročnej strednej škole v Sabinove bola otvorená jedna elokovaná trieda v Lipanoch. 1. septembra 1959 vzniká samostatná Jedenásťročná stredná škola v Lipanoch. Prvý pedagogický zbor tvorilo 10 učiteľov.
V školskom roku 1959/1960 vznikla z ľudovej a meštianskej školy samostatná jedenásťročná stredná škola, od roku 1961 Stredná všeobecnovzdelávacia škola. V roku 1963 sa osamostatnila a neskôr sa stala gymnáziom. Karol Džupa bol dlhoročným riaditeľom JSS, SVŠ aj gymnázia.
V školskom roku 1963/1964 došlo k deleniu tried podľa zamerania na základný typ a typ chemicko-biologický. V ďalších rokoch sa zamerania doplnili o ďalšie typy. 1. septembra 1970 vzniklo Gymnázium v Lipanoch. Prví abiturienti gymnázia maturovali v roku 1974. Prvá trieda gymnázia s osemročným štúdiom bola otvorená 1. septembra 1995. Prví abiturienti tohto gymnázia maturovali v máji 2003. V roku 1996 dochádza k zmene zriaďovateľa, stáva sa ním Krajský úrad v Prešove. Rok 2000 sa do histórie školy zapísal tým, že škola bola pripojená na internet. Od 1. júla 2002 je zriaďovateľom školy Prešovský samosprávny kraj. V roku 2005 bola k škole pričlenená i školská jedáleň, ktorá bola dovtedy pod správou SOU.
Externé odkazy.
oficiálna stránka

</doc>
<doc id="297531" title="Júlske Alpy" url="https://sk.wikipedia.org/wiki?curid=297531">
Júlske Alpy

Júlske Alpy (po slovinsky "Julijske Alpe"; po taliansky "Alpi Giulie") je hraničné krasové pohorie Talianska a Slovinska, súčasť Südliche Kalkalpen.
Geografia.
Júlske Alpy sú východoalpská skupina (Vzhodne Alpe) v Südliche Kalkalpen (Južne Apneniške Alpe). Z východu na západ merajú cca 50 km a od severu na juh dosahujú 15 km. Na severe susedia s pohorím Karavanke, na západe s Karnskými Alpami a na východe s Kaminskými Alpami.
Geomorfologicky sa členia na dve časti a to: Západné Júlske Alpy (v Taliansku) so skupinami Canninská, Montašská a Wischberská skupina a na Východné Júlske Alpy so skupinami Triglav, Škrlatica, Martuljka ("Martuľka"), Razor-Prisojnik a Jalovec-Mangart. Najvyšším vrcholom pohoria je zároveň najvyšší štít Slovinska - Triglav s nadmorskou výškou 
Júlske Alpy sú súčasťou jediného národného parku v Slovinsku - Triglavský národný park ("Triglavski narodni park").
Tvorené sú prevažne druhohornými vápencami.

</doc>
<doc id="297651" title="Lucy Maud Montgomeryová" url="https://sk.wikipedia.org/wiki?curid=297651">
Lucy Maud Montgomeryová

Lucy Maud Montgomeryová (* 30. november 1874, Clifton, Ostrov princa Eduarda, Kanada – † 24. apríl 1942, Toronto, Kanada) bola kanadská spisovateľka. 
Životopis.
Narodila sa v Cliftone na Ostrove princa Eduarda v Kanade. Jej rodičia boli Hugh John Montgomery a Clara Woolner Macneill. Keď mala Lucy Maud necelé dva roky, jej matka umrela na tuberkulózu. Lucin otec sa rozhodol, že sa presťahuje na západ Kanady, kde sa neskôr znovu oženil. Lucy zostala na farme starých rodičov z matkinej strany v Cavendishi. Tu ako 9-ročná začala písať prózu.
V školskom roku 1893 – 1894 študovala na Prince of Wales College a získala učiteľskú licenciu. Potom v roku 1898 začala učiť na škole Lower Bedeyue. V tom istom roku jej zomrel starý otec. Hneď sa vrátila do Cavendishu, aby sa starala o starú mamu. Zostala tam trinásť rokov s výnimkou rokov 1901 až 1902, keď pracovala ako korektorka pre "Morning Chronicle" a "The Daily Echo" v Halifaxe.
V roku 1905 napísala svoju prvú knihu Anna zo Zeleného domu. Poslala ju do mnohých vydavateľstiev, ale vo všetkých ju odmietli. Rukopis teda skryla do škatule a zabudla naň. Znova ho našla v roku 1907 a vtedy už mala väčšie šťastie. Našla vydavateľa, vďaka ktorému Anna Shirleyová uzrela svetlo sveta v knižnej podobe. Stalo sa to o rok neskôr.
Keď v roku 1911 zomrela Lucy stará mama, vydala sa za reverenda Ewena MacDonalda, s ktorým bola tajne zasnúbená od roku 1906. Spolu sa presťahovali do Leaskdale v Ontariu. Tu sa im neskôr narodili tri deti. Chester v r. 1912, Hugh sa narodil mŕtvy v r. 1914 a Stuart v r. 1915. Lucy Maud tu napísala väčšinu svojich kníh.
Po svadbe už na Ostrove princa Eduarda nebývala. Chodievala tam len na návštevu. Svojimi príbehmi však tento ostrov preslávila. Odohrali sa tu všetky okrem jedného.
Lucy Maud Montgomeryová zomrela v Toronte 24. apríla 1942, ale pochovali ju v Cavendishi na Ostrove princa Eduarda.

</doc>
<doc id="297754" title="Majstrovstvá Európy vo futbale 1976" url="https://sk.wikipedia.org/wiki?curid=297754">
Majstrovstvá Európy vo futbale 1976

Majstrovstvá Európy vo futbale 1976 boli 8. Majstrovstvá Európy vo futbale. Konali sa v Juhoslávii od 16. júna do 20. júna 1976. Z kvalifikácie postupovali štyri tímy. Turnaj vyhrala reprezentácia Česko-Slovenska keď vyhrala vo finále po penaltách nad reprezentáciou Západného Nemecka. Najlepším strelcom sa stal Nemec Dieter Müller so 4 gólmi.
Kvalifikácia.
Kvalifikácia sa uskutočnila v dvoch fázach. Prvá fáza (skupinová), sa hrala v rokoch 1974 a 1975 v ôsmich štvorčlenných skupinách z ktorých postupoval len prvý. Druhá fáza (štvrťfinálová), sa hrala v máji 1976 a víťaz dvojzápasu postúpil do záverečného turnaja.
Kvalifikované tímy:
Strelci.
4 góly
2 góly
1 gól

</doc>
<doc id="297787" title="Majstrovstvá Európy vo futbale 1980" url="https://sk.wikipedia.org/wiki?curid=297787">
Majstrovstvá Európy vo futbale 1980

Majstrovstvá Európy vo futbale 1980 boli 9. Majstrovstvá Európy vo futbale. Konali sa v Taliansku od 11. júna do 22. júna 1980. Z kvalifikácie postupovali sedem tímov a domáca reprezentácia. Turnaj vyhrala reprezentácia Západného Nemecka, keď vyhrala vo finále 2-1 nad reprezentáciou Belgicka. Najlepším strelcom sa stal Nemec Klaus Allofs s 3 gólmi.
Kvalifikácia.
Do kvalifikácie Majstrovstiev Európy roku 1980 vstúpilo celkom 31 tímov, ktoré bojovali celkovo o 8 postupových miest na záverečný finálový turnaj. Taliansko ako hostiteľ majstrovstiev sa kvalifikoval automaticky, a tak sa bojovalo o sedem miest.
Kvalifikované tímy:
Strelci.
3 góly
2 góly
1 gól

</doc>
<doc id="297821" title="Majstrovstvá Európy vo futbale 1984" url="https://sk.wikipedia.org/wiki?curid=297821">
Majstrovstvá Európy vo futbale 1984

Majstrovstvá Európy vo futbale 1984 boli 10. Majstrovstvá Európy vo futbale. Konali sa v Francúzsku od 12. júna do 27. júna 1984. Z kvalifikácie postupovali sedem tímov a domáca reprezentácia. Turnaj vyhrala reprezentácia Francúzska, keď vyhrala vo finále 2-0 nad reprezentáciou Španielska. Najlepším strelcom sa stal Francúz Michel Platini s 9 gólmi.
Kvalifikácia.
Do kvalifikácie Majstrovstiev Európy roku 1980 vstúpilo celkom 32 tímov, ktoré bojovali celkovo o 8 postupových miest na záverečný finálový turnaj. Francúzsko ako hostiteľ majstrovstiev sa kvalifikoval automaticky, a tak sa bojovalo o sedem miest.
Kvalifikované tímy:
Strelci.
9 gólov
3 góly
2 góly
1 gól

</doc>
<doc id="297840" title="Základná škola (Košice, Požiarnická 3)" url="https://sk.wikipedia.org/wiki?curid=297840">
Základná škola (Košice, Požiarnická 3)

Základná škola Požiarnická je základná škola v Košiciach na ulici Požiarnická. Škola má dlhoročnú tradíciu športovej školy. Zameriava sa na rozvíjanie jazykovej spôsobilosti žiakov, osvojenie základov matematiky a jej aplikácie v praxi, osvojenie práce s informačnými technológiami, pohybovú a športovú prípravu, ale aj na ochranu životného prostredia.
História.
Základná škola na Požiarnickej ul. 3 v Košiciach nadväzuje na históriu "ZŠ na Kalininovej ulici 2". Do novostavby na Požiarnickej ulici bola presťahovaná v školskom roku 1976/1977. Slávnostné otvorenie novej školy bolo 1. septembra 1977. 1. - 4. ročník navštevovalo 420 žiakov, 5. - 9. ročník 290 žiakov, spolu teda 710 žiakov. Zaradila sa medzi prvé školy so štatútom športových tried v roku 1982. Nachádza sa v mestskej časti Košice - Juh, okrese Košice IV, pri mestskej požiarnickej stanici. Prvým riaditeľom školy bol Mgr. Ján Mitrík (1977–1988).
Vedenie školy.
Úspechy.
V rokoch 1986 – 2002 sa žiaci športových tried osemnásťkrát umiestnili na prvom mieste v medzinárodných halových súťažiach pod vedením trénerov Ujhely, Vankovič, Lipnický, Berta a Saxa.
Projekty.
Škola je zapojená do projektu "Infovek", "Otvorená škola", "Škola podporujúca zdravie", "Environmentálny projekt – Naše jazierko", "Modernizácia školstva" a "Ďalšie vzdelávanie učiteľov Informatiky".
Známi absolventi.
Medzi významných absolventov školy patria:
Kamil Čontofalský, Juraj Beňo, Vladimír Cifranič, Milan Čvirk, Martin Daňko, Martin Hloušek, Vladimír Janočko, Marián Juhás, Marián Kelemen, Martin Lipčák, Jozef Majoroš, Marcel Majoroš, Tomáš Medveď, Ľubomír Rusinko, Radoslav Školník, Ondrej Tóth, Rudolf Urban, Radoslav Zabavník, Marek Sapara.
Adriana Kmotríková – Kurucová, Andrea Belányiová, Aneta Parišková, Anna Mihalčinová, Dárius Haraksín.

</doc>
<doc id="297854" title="Paul Wesley" url="https://sk.wikipedia.org/wiki?curid=297854">
Paul Wesley

Paweł Tomasz Wasilewski (* 23. júl 1982, New Brunswick, New Jersey, USA), známy ako Paul Wesley alebo Paul Wasilewski, je americký herec, režisér a producent. Preslávila ho rola Stefana Salvatoreho v seriáli "Upírske denníky" ("The Vampire Diaries") a viacero filmov a seriálov, vrátane "Tell Me a Story".
Detstvo.
Paul sa narodil v New Brunswick v New Jersey poľským rodičom Tomaszovi a Agnieszke Wasilewským a vyrastal v Marlboro Township v New Jersey. Má staršiu sestru Moniku a dve mladšie sestry Juliu a Leah. Stále vie hovoriť po poľsky, pretože v Poľsku trávil štyri mesiace každý rok až do svojich šestnástich rokov. 
Navštevoval Christian Brothers Academy v Lincrofte, New Jersey a Marlboro High School. Divadlo začal študovať v New Yorku a z Marlboro High School Lakewood prestúpil na Lakewood Prep School v Howell, New Jersey, pretože škola bola schopná lepšie sa prispôsobiť jeho hereckému harmonogramu. Počas štúdia získal rolu Maxa Nickersona v seriáli "The Guilding Light." "Z"ačal navštevovat Rutgers University, ale po prvom semestri odišiel a naplno sa začal venovať svojej hereckej kariére. 
V roku 2005 začal používať meno Paul Wesley. Na otázku prečo si zmenil meno, odpovedal: "„Moje rodné meno má príliš ťažkú výslovnosť! Pýtal som si súhlas mojej rodiny na zmenenie mena a skutočne to pomohlo mojej kariére.“" 
Kariéra.
Film.
V priebehu rokov sa objavil v celom rade filmov. V roku 2014 hral vo filme "Before I Disappear", ktorý zároveň produkoval. Film vyhral cenu SXSW Film Festival Audience Award a súťažil na filmovom festivale v Benátkach. V tom istom roku sa objavil vo filme "Amira a Sam".
V auguste 2015 bolo oznámené, že sa pripojil k nakrúcaniu komédie "The" "Late Bloomer, kde hrá" po boku Brittany Snow a JK Simmonsa. Objavil sa tiež vo filmoch "Shot in the Heart" a "Pokojný bojovník."
V roku 2014 si zahral spolu so Susan Sarandon vo filme "Deň matiek". Vo filme "The Baytown Outlaws" sa predstavil po boku Billyho Boba Thorntona a Andreho Braughera. 
Televízia.
V roku 2001 si zahral jednu z hlavných rolí v seriáli "Wolf Lake", kde stvárňoval postavu Lucasa "Luke" Catesa. Zahral si po boku Tima Mathesona, Sharon Lawrence, Grahama Greenea a Brucea McGilla.
V roku 2008 sa spolu s Amber Tamblyn objavil v televíznom filme "The Russel Girl" a v rodinnej minisérii "Fallen" stvárnil jednu z hlavných postáv. Paul sa objavil v množstve seriálov ako sú "24", "8 Simple Rules", "American Dreams", "Army Wives", "Cane", "Everwood", "Guiding Light", "Smallville, O.C. California" a ďalšie.
Od septembra 2009 stvárňuje postavu upíra Stefana Salvatore v seriáli "Upírske denníky, kde hrá po boku Iana Somerhaldera, Niny Dobrev a ďalších. V seriáli stvárňuje Damonovho (Ian Somerhalder) mladšieho brata a priateľa 17-ročnej Eleny Gilbertovej (Nina Dobrev). Ako režisér sa v "Upírskych denníkoch" predstavil v 5. sérii.
Divadlo.
Na divadelných doskách Rattlestick Theater v New Yorku sa objavil v predstavení "Cal in Camo" a v "Sensitive Skin" si zahral jednu z hlavných úloh.
Osobný život.
V roku 2007, Paul stretol a začal chodiť so svojou hereckou kolegyňou Torrey DeVitto, z filmu "Killer Movie." V New Yorku mali súkromný obrad, kde sa v apríli 2011 vzali. V júli 2013 podali žiadosť o rozvod a v decembri 2013 sa napokon rozviedli. 
Paul žil v Atlante v Georgii počas natáčania seriálu "Upírske denníky" a zvyšok času trávil so svojou vtedajšou manželkou v Los Angeles. Po rozvode predali svoju spoločnú rezidenciu v L.A. 
Od februára 2019 je jeho manželkou Ines de Ramon.

</doc>
<doc id="297965" title="Ping" url="https://sk.wikipedia.org/wiki?curid=297965">
Ping

Program ping (angl. Packet InterNet Groper) umožňuje preveriť funkčnosť spojenia medzi dvoma sieťovými rozhraniami (počítača, sieťového zariadenia) v počítačovej sieti, ktorá používa rodinu protokolov TCP/IP. Ping pri svojej činnosti periodicky odosiela IP datagramy a očakáva odozvu protistrany (zariadenia). Pri úspešnom obdržaní odpovede vypíše dĺžku odozvy (latencie) a na záver štatistický súhrn. Trvanie odozvy sa vypisuje v milisekundách.
Opis činnosti.
Parametrom programu codice_1 je doménové meno alebo IP adresa sieťového rozhrania, ktorého dostupnosť chceme preveriť. Ak je uvedené doménové meno, je najprv preložené pomocou DNS na IP adresu. Program používa správy „Echo Request“ (typ 8, výzva) a „Echo Reply“ (typ 0, odpoveď) protokolu ICMP. Výzvy sa odosielajú na cieľovú IP adresu a v stanovenom limite sa očakáva odpoveď (typicky 3 sekundy). Jednotlivé výzvy obsahujú čísla (icmp_seq), podľa ktorých možno identifikovať jednotlivé odpovede, alebo ich stratu. Program priebežne vypisuje, ktoré odpovede už prišli a s  akým oneskorením (latenciou).
Sieťové umiestnenie môže byť server, počítač, sieťová tlačiareň, spojené cez internet, alebo LAN.
Externé odkazy.
Meranie pingu z prehliadača.
Meranie pingu (odozvy) môžete na týchto webových stránkach:

</doc>
<doc id="297977" title="Pavel Valerievič Daciuk" url="https://sk.wikipedia.org/wiki?curid=297977">
Pavel Valerievič Daciuk

 
Pavel Valerievič Daciuk (; * 20. júl 1978, kosicke olsany) je hviezdny ruský hokejový útočník, hrajúci na pozícii centra, v súčasnosti hráč klubu KHL SKA Saint Petersburg, držiteľom Zlatej trojkoruny.
Klubový hokej.
Pôsobenie v Rusku.
Hokej začal hrať vo svojom rodnom Jekaterinburgu. V mladosti sa venoval taktiež futbalu. Hrával v superligovom tíme Spartak Jekaterinburg, ktorý sa neskôr premenoval na Dynamo Jekaterinburg. Napriek solídnym výsledkom zostával často prehliadaný, v NHL draftoch v rokoch 1996 a 1997 si ho žiaden NHL tím nevyhral. V sezóne 1997/98 si ho všimol klubový skaut Detroitu a tento tím ho nakoniec draftoval v roku 1998 zo 171. miesta. 
V Jekaterinburgu v štyroch sezónach odohral 101 zápasov s celkovou bilanciou 70 bodov. Jeho tím v sezóne 1997/98 zo superligy vypadol, takže jednu sezónu odohral v druhej lige (s názvom Vyššia liga), v ktorej sa klubu podarilo postúpiť naspäť do ruskej najvyššej súťaže. Sezónu 2000/01 odohral v tíme Ak Bars Kazaň. Prvýkrát v kariére sa tak dostal do play-off superligy, avšak Kazaň po výbornej základnej časti, kde v prvej fáze skončil prvý a v druhej fáze druhý, nakoniec v štvrťfinále vypadol. 
Detroit Red Wings.
2001-2004.
Vo svojej nováčikovskej sezóne získal svoj prvý Stanleyho pohár. V tíme hral aj so svojimi krajanmi Igorom Larionovom a Sergejom Fiodorovom, pričom v hral vo formácii s Brettom Hullom a Boydom Deverauxom. Kvôli náročnosti sezóny vynechal zopár zápasov na jej konci, avšak prezentoval sa solídnym výkonom 35 bodov v 70 zápasoch. V play-off hral v takmer všatkých zápasoch svojho mužstva a mohol sa tak tešiť zo zisku najcennejšej trofeje. 
V nasledujúcej sezóne začal hrať vo formácii s Henrikom Zetterbergom a táto formácia (Dacjuk-Zetterberg-Hull) sa stala veľmi úspešnou a známou ako "dve deti a starec". Kvôli zraneniu kolena neodohral 18 zápasov, ale stihol nazbierať 51 bodov. V play-off nebodoval, Detroit vypadol už v prvom kole proti Anaheimu. Po odchode Sergeja Fiodorova, ktorý bol tiež centrom, sa Dajcuk stal jedným z kľúčových hráčov tímu. V sezóne 2003/04 nazbieral 68 bodov v 75 zápasoch a prvýkrát sa zúčastnil NHL All-Star Game. Pridal 6 asistencií v play-off, Detroit vypadol v 2. kole.
Reprezentácia.
 
 
 
 
Tréner Vladimir Krikunov ho nominoval na Majstrovstvá sveta v ľadovom hokeji 2005, kde vytvoril formáciu s Alexejom Kovaľovom a Alexandrom Charitonovom. Ruskí hokejisti po semifinálovej prehre s Kanadou 3:4 vyhrali zápas so Švédskom 6:3 a stali sa bronzovými medailistami. Zúčastnil sa aj šampionátu v Nemecku, kde ruský tím obsadil po finálovej prehre s Českom 1:2 striebornú priečku. Na týchto majstrovstvách bol vyhlásený za najlepšieho útočníka turnaja. Na Olympijských hrách 2014 bol kapitánom reprezentácie Zbornej.

</doc>
<doc id="298015" title="Vraždy podľa abecedy" url="https://sk.wikipedia.org/wiki?curid=298015">
Vraždy podľa abecedy

Vraždy podľa abecedy () je detektívny román britskej spisovateľky Agathy Christie. Vystupuje v ňom jej slávny fiktívny detektív Hercule Poirot so svojim priateľom kapitánom Arthurom Hastingsom, ktorý je aj rozprávačom príbehu.
Román bol po prvýkrát vydaný v Anglicku v roku 1936 vo vydavateľstve Collins Crime Club. V roku 1992 bol podľa knihy Vraždy podľa abecedy natočený rovnomenný film v hlavnej úlohe s britským hercom Davidom Suchetom.
Slovenské vydanie.
V slovenčine vyšla kniha v roku 1965 v edícii „Labyrint“ vo vydavateľstve Smena.
Dej.
V prímorských letiskách na južnom pobreží Anglicka vyčíňa sériový vrah. Celá krajina je v strehu. Tentoraz páchateľa okrem neznámeho motívu bezpochyby vedie aj iná pohnútka. Anonymné listy, vopred upozorňujúce známeho detektíva na miesto najbližšej vraždy, sú rukolapným dôkazom, že márnomyseľnosť je jednou z hlavných vlastností nebezpečného zabijaka. Aj výber obetí podľa abecedy, inšpirovaný vlakovým cestovným poriadkom, svedčí o dôslednej, metodickej mysli, čo sa rozhodla hodiť rukavicu samému Herculovi Poirotovi. Slávny detektív už môže rátať len s tým, že sebavedomie rastúce s každou vraždou časom oslabí protivníkovu pozornosť a vrah začne robiť chyby ...

</doc>
<doc id="298039" title="Vladislav III. (Poľsko, 1434)" url="https://sk.wikipedia.org/wiki?curid=298039">
Vladislav III. (Poľsko, 1434)

Vladislav III. (* 31. október 1424, Krakov, Poľsko – † 10. november 1444, Varna, Bulharsko) bol od roku (1434) poľský, a od roku 1440 uhorský kráľ (ako Vladislav I.).
Život.
Vladislav bol najstarší syn poľského kráľa Vladislava II. Jagela. Za kráľa bol zvolený ako desaťročný, preto počas jeho neplnoletosti fakticky vládol krakovský biskup Zbigniew Oleśnicki. Ten v roku 1345 zlikvidoval litovské povstanie.
V roku 1440 zvolila uhorská šľachta Vladislava uhorským kráľom (ako Vladislav I.), aby lepšie odolala stupňujúcím sa náporom Osmanskej ríše. V roku 1443 začal spoločne s Jánom Huňadym zo začiatku úspešnú výpravu proti Turkom a dobyl Niš a Sofiu. V roku 1444 uzavrel s Turkami prímerie (Segedínsky mier), ktoré však porušil na naliehanie papežského legáta Giuliana Cesariniho. Ďalšie vojenské akcie skončili katastrofálnou porážkou kresťanských vojsk v bitke pri Varne v roku 1444. Kráľ pravdepodobne v bitke padol.
Smrť.
Podľa starej legendy vraj Vladislav nepadol, ale stal sa pustovníkom v Španielsku. Jeho telo nebolo na bojisku nájdené a jeho hrob vo Waweli je prázdny.

</doc>
<doc id="298131" title="Vought F4U Corsair" url="https://sk.wikipedia.org/wiki?curid=298131">
Vought F4U Corsair

Vought F4U Corsair („Korzár“) bola americká stíhačka, ktorá slúžila predovšetkým počas druhej svetovej vojny a kórejskej vojny. Vyrábali sa v rokoch 1942 až 1953 a v niektorých letectvách slúžili tieto stroje až do 60-tych rokov. Spolu sa vyrobilo 12 571 kusov.
Vývoj a použitie.
Vývoj lietadla Vought F4U Corsair, ktoré malo byť podľa zadania námorná stíhačka, sa začal v roku 1938. Na lietadle sa použil Pratt &amp; Whitney R-2800 Double Wasp. Na maximálne využitie výkonu motora bolo potrebné nainštalovať vrtuľu veľkého priemeru aj zachovať podvozkovú časť, čo viedlo k typickému tvarovému znaku Corsaira – zalomenému krídlu do tvaru písmena W. Prototyp nového lietadla s označením XF4U-1 po prvý raz vzlietol v máji 1940 a čoskoro vykázal rýchlosť 651 km/h. Námorníctvo zbadalo, že ide o stroj mimoriadnych výkonov, preto po úpravách objednalo v roku 1941 prvú sériu. Jediný problém boli nevhodné vlastnosti lietadla pri pristátí na palube lietadlovej lode – obmedzený výhľad dopredu pri záverečnom priblížení (cez dlhý mohutný kryt motora). Preto tieto stroje pridelili do jednotiek leteckých síl námornej pechoty, štartujúcich z pozemných základní. Na prvých bojových operáciách sa lietadlá zúčastnili na jar r. 1943 z Guadalcanalu. VMF-124 tu svoje F4U-1 prvýkrát nasadila v boji 14. februára. Vzhľadom na to, že problémy s technikou pristátia na palubu riešili Američania dosť dlho, štartovali prvé Corsairy III. a IV. z britských lietadlových lodí. Briti vtedy nemali dostatok vlastných stíhačov porovnateľných parametrov, a tak piloti na priblíženie používali manéver, keď prilietavali na palubu šikmo a na poslednú chvíľu lietadlo vyrovnali. Na amerických lodiach sa prvé F4U objavili až na jar 1945. Stroje vyrábalo v tom čase licenčne už niekoľko firiem. Objavovali sa nové zlepšené verzie, pričom najvýkonnejšia bola F4U-4, ktorá mala motor s výkonom 2070 k, ktorý dával lietadlu rýchlosť až 717 km/h. Verzia F4U-5 bola už povojnová a zúčastňovala sa na vojne v Kórei.

</doc>
<doc id="298263" title="Nicole Scherzingerová" url="https://sk.wikipedia.org/wiki?curid=298263">
Nicole Scherzingerová

Nicole Scherzingerová rodné meno Nicole Prescovia Elikolani Valiente Scherzinger (* 29. jún 1978 Honolulu, Havaj, USA) je americká speváčka, tanečnica a líderka skupiny Pussycat Dolls.
V skupine Pussycat Dolls, s ktorou vystúpila i v televíznej show Davida Lettermana, pôsobí od roku 2003. V roku 2005 vydala so skupinou album "PCD" a po skončení turné začala natáčať aj svoju sólovú platňu, ktorá mala mať názov "Her Name Is Nicole". Počas prípravy dosky vyšli tri single, ktoré si ale neviedli dobre, preto dokončenie odložila a začala nahrávať druhý album so skupinou.
V roku 2011 vydala album KILLER LOVE. Z tohoto albumu vyšli single ako Poison, Don't Hold Your Breath, Right There. Momentálne pracuje na ďalšom albume, ktorý je naplánovaný na november 2013. V marci vydala singel Boomerang.
Diskografia.
Sólo.
albumy:
Killer Love (2011)
Big Fat Lie (2014)
single:

</doc>
<doc id="298290" title="Demokraticko-republikánska strana (USA)" url="https://sk.wikipedia.org/wiki?curid=298290">
Demokraticko-republikánska strana (USA)

Democratic-Republican Party, slovensky Demokraticko-republikánska strana, alebo Demokratickí republikáni, Staro-republikáni, demokrati-republikáni, Jeffersonovi demokrati či proste Republikáni bola jedna z najvýznamnejších politických strán USA, ktorá sa sformovala skoro po ich vzniku. Strana sa zoskupila okolo osoby Thomasa Jeffersona a bola predchodkyňa dnešnej Demokratickej strany USA. Strana nemala ustálené a oficiálne označenie a fungovala pomerne neformálne, pretože systém strán v tej dobe iba práve vznikal. Nemá nič spoločného s dnešnou Republikánskou stranou, ktorá bola založená až v roku 1854.
Bola to liberálna strana, ktorá presadzovala názor, že lepšie sa dá vládnuť ľudom, ktorí slobodne uvažujú, rozmýšľajú a jednajú, než ľudom, ktorí sú viacej pod dozorom štátu. Stavala sa proti prílišnej centralizácii USA. Strana taktiež presadzovala volebné právo pre všetkých, bez ohľadu na ich majetok (na rozdiel od strany federalistov). Demokratickí republikáni taktiež odmietali to, aby štát finančne podporoval vybrané skupiny obyvateľov, na úkor iných. Názorovo stáli Demokratickí republikáni proti federalistom.

</doc>
<doc id="298403" title="Jaromír Krejcar" url="https://sk.wikipedia.org/wiki?curid=298403">
Jaromír Krejcar

Jaromír Krejcar (* 25. júl 1895, Hundsheim Rakúsko† 5. október 1950, Londýn, Spojené kráľovstvo) bol český architekt, návrhár nábytku, výtvarník, vysokoškolský profesor, vydavateľ a teoretik, člen Devětsilu a zakladateľ Klubu za novú Prahu.
Biografia.
Vyučil sa za murára, vyštudoval pražskú Průmyslovú školu stavebnú a pracoval ako stavbyvedúci. V roku 1918 nastúpil na Akadémiu výtvarných umění v Prahe, kde študoval architektúru u Jana Kotěru.
Od roku 1921 pôsobil v ateliéri ďalšieho významného československého architekta, Josefa Gočára, a od roku 1923 pracoval samostatne.
Od dvadsiatych rokov minulého storočia bol rozhodným zástancom funkcionalizmu a purizmu a bojoval proti v tom období ešte stále prežívajúcemu historizmu a dekorativizmu. V bývalom Česko-Slovensku reprezentoval Bauhaus. Bol zakladateľom Klubu za novú Prahu, členom Združenia architektov, Levej fronty, Zväzu socialistických architektov a Devětsilu (1922). Pracoval aj v Moskve (1934 – 1935), no čoskoro sa rozčarovaný vrátil a ukončil kontakty s ľavicou okolo Karla Teigeho.
V roku 1937 získal dve Veľké ceny a Zlatú medailu za architektúru na medzinárodnej výstave v Paríži. Jeho Česko-slovenský pavilón reprezentoval jednu z najvyspelejších priemyselných krajín sveta, jednu z prvých stavieb avantgardnej architektúry, kde dominovali oceľ, sklo, svetlo, vznikajúcej tesne pred vojnou, na ktorú nadviazal až high-tech v šesťdesiatych rokoch minulého storočia.
V prvom vojnovom exile žil a pracoval v Londýne. Krátko bol profesorom na VUT v Brne (1946 – 1948). Po komunistickom puči vo februári 1948 opäť odišiel do exilu a vyučoval na renomovanej škole Architectural Association v Londýne.

</doc>
<doc id="298437" title="Rithmomachia" url="https://sk.wikipedia.org/wiki?curid=298437">
Rithmomachia

Rithmomachia (tiež Arithmomachia, Rythmomachia, Rhythmomachia, alebo aj Hra mudrcov) je tradičná abstraktná dosková hra pochádzajúca z Európy. Rithmomachia patrí do kategórie matematických hier. 
História.
Pôvod tejto hry je neznámy. Stredovekí spisovatielia pripisujú autorstvo Rithmomachie Pytagorovi, ale v Gréckej literatúre sa nenašla o hre žiadna zmienka.
Prvá písomná zmienka o tejto hre pochádza z roku 1030, keď mních menom Asilo predstavil túto hru študentom kláštorov. Krátko na to upravil pravidlá hry uznávaný mních Herman z Reichenau. V nasledujúcich storočiach sa hra rozšírila do kláštorov a škôl v južnom Nemecku a Francúzsku, kde sa používala hlavne ako matematická učebná pomôcka. 
V 13. storočí sa Rithmomachia dostala do Anglicka. Anglický filozof Roger Bacon odporúčal túto hru svojim študentom a filozof Thomas More nechal obyvateľov fiktívnej Utópie hrať túto hru pre zábavu. 
Vrchol svojej popularity dosiahla hra v 17. storočí. Potom ju vytlačil šach a do konca 19. storočia hra postupne upadla do zabudnutia. Začiatkom 20. storočia Rithmomachiu znovu objavili historici. 
Pravidlá.
Hracia doska má tvar obdĺžnika a skladá sa zo 128 polí. Veľkosť kratšej strany hracej dosky je 8 polí, veľkosť dlhšej strany dosky je 16 polí. Každý z hráčov má k dispozícii hracie kamene svojej farby (biele a čierne). Hracie kamene majú tvar trojuholníka, štvorca, kruhu a pyramídy. Na každom hracom kameni je vyznačené číslo. Rozloženie hracích kameňov na začiatku hry je síce symetrické, ale čísla na hracích kameňoch má každý hráč iné. 
Pohyb hracích kameňov.
Pohyb hracieho kameňa závisí od jeho tvaru.
Zaberanie kameňov.
Zajať súperov kameň je možné viacerými spôsobmi.
Cieľ hry.
Existuje viacero spôsobov ako hru vyhrať. Tieto sú rozdelené do dvoch skupín: základné víťazstvá a riadne víťazstvá. Riadne víťazstvá sú odporúčané pre skúsených hráčov. 
Základné víťazstvá:
Riadne víťazstvá:

</doc>
<doc id="298568" title="Léon Blum" url="https://sk.wikipedia.org/wiki?curid=298568">
Léon Blum

Léon Blum (* 9. apríl 1872, Paríž – † 30. marec 1950, Jouy-en-Josas pri Versailles), bol francúzsky židovský politik a novinár, ako vedúci Ľudovej fronty sa stal v rokoch 1936 až 1938 premiérom Francúzska. Označoval sa za marxistu, odmietal však leninizmus.
Biografia.
Léon Blum sa narodil v Paríži v rodine strednej vrstvy, preto mohol bez problémov vyštudovať práva na Sorbonne. Politikou sa začal zaoberať po vypuknutí tzv. Dreyfusovej aféry v roku 1894, kedy sa zapojil do demokratického hnutia proti antisemitským náladám vo francúzskej spoločnosti. Prostredníctvom toho sa dostal k miestnym socialistom a pracoval ako novinár v denníku L'Humanité. Po zavraždení Jeana Jaurèsa sa stal roku 1916 generálnym tajomníkom Francúzskej sekcie robotníckej internacionály, v roku 1921 po rozdelení strany na demokraticko-socialistickú a komunistickú sa stal predsedom socialistov.
Vyznával pacifizmus a internacionalizmus, preto sa napríklad postavil proti okupácii Porúria roku 1923. Po nástupe svetovej hospodárskej krízy a zosilneniu fašistických tendencií zjednotil francúzske ľavicové strany, odbory a občianske združenia do Ľudovej fronty, ktorá vyšla víťazne z legislatívnych volieb v roku 1936. Stal sa tak historicky prvým socialistom a Židom, ktorý zastával post ministerského predsedu Francúzska. Po okupácii Francúzska Nemeckom sa stal väzňom v koncentračných táboroch Buchenwald a Dachau. Po vojne ohlásil odchod z francúzskej politiky a sústredil sa na medzinárodné otázky. Verejne podporoval vznik štátu Izrael a OSN. Zomrel dňa 30. marca 1950.

</doc>
<doc id="298679" title="Zemanova kavárna" url="https://sk.wikipedia.org/wiki?curid=298679">
Zemanova kavárna

Zemanova kavárna (doslova "Zemanova kaviareň") je prvá striktne funkcionalistická stavba v Brne, ťažiskové dielo vývojového významu od architekta Bohuslava Fuchsa. Nachádza sa na adrese: Jezuitská 687/6. Realizcia prebehla: I. objekt 19261964, II. objekt 1994.
Úvod.
Za prvej republiky rozoznávame úplne odlišné typy kaviarní, od malých tichých kaviarničiek až po veľké rušné tanečnou hudbou. Osobitú atmosféru dodávalo kaviarňam ich vybavenie a zariadenie miestností. V mnohých prípadoch nahradzovali verejné čitárne a ponúkali široký výber z českých, nemeckých, ale aj zahraničných novín a časopisov, a to často v niekoľkých výtlačkoch. 
Tým boli kaviarne považované za akési vzdelávacie ústavy. Ako vhodné prostredie pre štúdium sa v dopoludňajších hodinách stali hojne navštevovaným miestom študentov, poobede nastal príliv obchodníkov, advokátov a úradníkov. Popoludní sa tu stretávali elegantní mladí ľudia, skupinky intelektuálov a vysokoškolský študenti.
Dňa 7. augusta 1964 sa pristúpilo k zbúraniu a tým ustúpeniu výstavbe "Janáčkovho divadla", ktoré malo stáť na tom istom námestí (nie však na mieste, alebo v tesnej blízkosti "Zemanovej kaviarne").
Poloha.
I. stavba.
Stavba bola situovaná v parku na Kolišti, kde mala nahradiť jestvujúcu prevádzku. Na mieste kaviarne stával predtým drevený pavilón nazývaný Schop Café Pavillon, ku ktorému priliehali provizórne plátenné prístrešky záhradnej reštaurácie a kaviarne. 
II. stavba.
Na základe odporučenia odbornej komisie, bolo následne schválené nové umiestnenie pre repliku Zemanovej kaviarne v parku na Kolišti, pri Jezuitskej ulici (asi 200 m od pôvodnej parcely).
Dispozičné riešenie.
I. stavba.
Pôdorys vychádzal zo vzájomného stereometrického prestúpenia hranatých tvarov, ktoré vytvárali jednotne komponovaný celok presvedčivej logiky a ušľachtilej harmónie. Fuchsova kaviareň bola trojpodlažná. V suteréne sa nachádzali sklady, chladiareň, kuchyne a šatňa. V prízemí bola hlavná hala kaviarne pre návštevníkov, ďalej denná miestnosť personálu a komunikačné priestory. Do ďalšieho poschodia ešte zasahovala ústredná hala a inak sa v ňom nachádzali kancelárie s administratívou. Zastavaná plocha objektu tvorila 260 m2 a spolu s terasou zaberala pozemok o rozlohe 500 m2.
II. stavba.
V architektonických podmienkach pre výstavbu repliky bolo hlavne v maximálnej miere rešpektovať návrh Bohuslava Fuchsa z roku 1925 vo vonkajšom výraze. Novostavba mala rovnako odpovedať významu miesta a náplni objektu. V interiéri došlo síce k výrazným úpravám, ale vonkajší vzhľad stavby bol dodržaný a doplnený o Fuchsom navrhnutý hudobný pavilón. Budova mala opäť dve nadzemné podlažia, ale oproti pôvodnému jednému, mala tiež dve podzemné podlažia. Prízemie kaviarne je v podstate presnou kópiou pôvodného projektu, ktorá bola doplnená len o výťahy. Tiež nadzemné podlažie je kópiou až na dispozičné zmeny v priestoroch kancelárii. V podzemnej časti sa pristúpilo k rozšíreniu suterénu, a to v prvom rade o klub s odpovedajúcim zázemím a sociálnym zariadením pre návštevníkov kaviarne.
Konštrukčno-stavebné riešenie.
I. stavba.
Hlavná časť stavby bola zo železobetónu, časť kuchynského traktu a vstupu z tehlového muriva. Stropy vo väčšine častí betónové, izolácie striech boli prevedené škvarovým betónom, čiastočne aj korkom, krytina z lisovaných lepeniek a juty. Odpady vody boli realizované liatinovým potrubím stredom budovy, odpadkové koše z medi. Architektonicky a technicky bolo pozoruhodných predovšetkým päť okien hlavnej haly, ktoré boli železné. Stredná časť hlavných piatich okien sa zapúšťala ručne do podlahy do suterénu, takže v letnej dobe bola hala prístupná priamo zo sadu. Iná časť okien sa posúvala smerom hore. Projektovaná veranda bola železná, čiastočne betónová.
II. stavba.
Pri novostavbe kaviarne boli okná zdvojené, bez toho aby zmenili rozmery rámov. Pôvodné ručné ovládanie okien bolo vymenené za elektrický pohon, rovnako ako pri textilných markízach. Objekt kaviarne bol a opäť je stavbou so železobetónovou konštrukciou. Hlavné rysy a výnimočné prvky – hladké steny, triezva farebnosť, veľké okná, iba pravý uhol – pôvodnej stavby boli zachované aj v replike. Zmena ale nastala pri farbe omietky, ktorá je pri replike biela, ale pri pôvodnej stavbe bola ponechaná čisto farba omietky bez ďalšieho náteru, takže bola zafarbená šedo bielo, či svetlo šedo. Replika Zemanovej kaviarne má bezbariérový prístup, takže ponúka možnosť posedenia aj pre invalidných návštevníkov a zabezpečuje im pomocou hydraulického výťahu bezproblémový pohyb po celej budove. Priamy prístup z terasy do kaviarne je zaistený vyrovnávacou rampou, umiestnenou pri vchode zo záhradnej terasy. Ďalší výťah v objekte zabezpečuje zásobovanie kaviarne. Týmto nákladným výťahom sa všetok tovar naváža na druhého podzemného podlažia.

</doc>
<doc id="298709" title="Povodeň" url="https://sk.wikipedia.org/wiki?curid=298709">
Povodeň

Povodeň je prechodné zaplavenie okolia vodného toku spôsobené stúpnutím vodnej hladiny nad brehy. Za povodne sa považujú hlavne javy, pri ktorých úroveň toku vystúpi do takej úrovne, ktorú možno považovať za celospoločensky nebezpečnú. Je to spravidla prírodná katastrofa, ku ktorej dochádza vplyvom náhlych alebo neočakávaných zmien v meteorologickej situácii. 
Príčiny vzniku povodní.
Základné príčiny vzniku povodne sú:
Pri morských povodniach je to:
Podľa vedeckých predpovedí bude spoločnosť čeliť nárastu hladiny morí o 70 cm, možno dokonca až o 1 meter za jedno storočie.
Povodne na Slovensku.
Povodne na Slovensku sa najviac vyskytujú v oblastiach riek Hornád a Slaná na východnom Slovensku, Hron na strednom Slovensku a Ipeľ na juhu. Vyliatie riečneho koryta spôsobuje niekoľko faktorov. Najčastejšou príčinou je tuhá zima a výdatné zrážky spôsobujúce presýtenie prírodného prostredia ktoré pri nasledujúcich dažďoch nie je už schopné vstrebávať prebytočnú vodu. Nárast vodných hladín spôsobuje aj topenie ľadovcov v Alpách a globálne otepľovanie. Hromadenie vodných pár v atmosfére zapríčiňujú nárast kondenzačných procesov a následných dažďov.
Písomné záznamy o povodniach sú známe od najstarších čias. Najhoršie záplavy na území Slovenska sa udiali na Dunaji v roku 1501 a sú považované za trojtisícročnú vodu, prietok Dunaja vtedy dosahoval pri Bratislave hranicu 14 000 m³/s, teda o tretinu viac, než bol prietok pri neskorších povodniach. Ďalšie povodne vyznačujúce sa veľkými ekonomickými a ľudskými škodami boli zaznamenané na Dunaji napr. v júni roku 1965, kedy došlo v dôsledku dlhotrvajúceho vysokého stavu hladiny 15. júna 1965 k pretrhnutiu hrádze pri Patinciach a o dva dni neskôr pri Číčove. V dôsledku čoho bolo potrebné z postihnutých oblastí evakuovať vyše 54 000 ľudí, pričom bolo úplne zničených 3474 domov. Vďaka obetavosti a disciplinovanosti si povodeň nevyžiadala žiadne obete na životoch. 
Veľké povodne boli známe i v údolí Váhu. Jedna z najsilnejších sa odohrala 26. až 28. augusta 1813, prišlo pri nej o život najmenej 243 ľudí, zaznamenané boli vysoké škody na majetku. Ťažké povodne spôsobila 28. a 29. júna 1958 pomaly sa pohybujúca tlaková níž nad Tatrami, ktorá spôsobila počas 2 dní úhrny zrážok presahujúce 100 mm. Hladiny vodných tokov pri tom prekonali svoje 100 ročné maximum. Podobná situácia sa v Tatrách opakovala v júli roku 2008. Medzi toky ohrozujúce svoje povodie záplavami patria i Hron, Morava, Poprad, Dunajec, Bodrog a Hornád na sútoku s Torysou.
Jednou z najznámejších povodní spôsobených prívalovými dažďami, bola povodeň na rieke Malá Svinka 20. júla 1998, kedy počas prívalového dažďa v pohorí Bachureň spadlo až 100 mm zrážok za približne 1 hodinu. To spôsobilo 4 m vysokú prívalovú vlnu, ktorá ťažko zasiahla obce v nižšej časti toku. V obci Jarovnice so sebou voda strhla rad obydlí a spôsobila smrť 50 ľudí.
Medzi najextrémnejšie prívalové dažde zaznamenané na Slovensku patrí prietrž mračien z 12. júla 1957 severne od Štúrova, kde za 65 minút spadlo až 228,5 mm vody.
Povodňová aktivita.
Ak dosiahne hladina vody nebezpečnú hranicu, vyhlasuje sa pre príslušný úsek vodného toku/rieky povodňová aktivita, ktorá má 3 stupne:
Povodeň.
Povodeň a záplavy sú dva rozdielne termíny. Pod pojmom povodeň sa rozumie vyliata rieka. Voda nahromadená pod vplyvom atmosférických zrážok sa nazýva záplava.

</doc>
<doc id="298721" title="Observatórium Lomnický štít" url="https://sk.wikipedia.org/wiki?curid=298721">
Observatórium Lomnický štít

Observatórium Lomnický štít je astronomické observatórium, ktoré sa nachádza na vrchole Lomnického štítu vo Vysokých Tatrách vo výške 2 632 metrov nad morom. 
Budova observatória bola postavená v rokoch 1957 až 1962 ako samostatná budova spojená s hornou stanicou visutej lanovky Tatranská Lomnica – Lomnický štít. Odvtedy slúži na meteorologické merania a pozorovania Slovenského hydrometeorologického ústavu. V roku 1964 sa miesto stalo trvalým pracoviskom astronómov z Astronomického ústavu Slovenskej akadémie vied. Oba ústavy spolupracujú, nakoľko hlavným objektom pozorovaní je Slnko.
Dnes sa observatórium radí medzi len niekoľko existujúcich pozemných observatórií na celom svete ktoré systematicky pozorujú emisné spektrálne čiary slnečnej koróny. Výskumníci pracujúci na Observatóriu Lomnický Štít pripravili a stále dopĺňajú dva dlhodobé rady dát opisujúcich slnečnú koronálnu aktivitu. "Homogénny rad intenzít zelenej kronálnej čiary" je pripravený z dát všetkých koronálnych staníc vo svete od roku 1939. "Rad dát koronálneho indexu slnečnej aktivity" je pripravený na základe dát predošlého radu. Patrolné pozorovania zelenej koronálnej čiary pokračujú i v súčasnosti. "Katalóg slnečných H alfa protuberancií" je pripravený z vlastných meraní získaných na Observatóriu Lomnický Štít a od roku 2009 je rozširovaný s použitím pozorovaní vykonávaných na Observatóriu Kanzelhoehe pre slnečný a environmentálny výskum (Rakúsko). V roku 2011 bol na jednom z koronagrafov nainštalovaný nový prístroj - Koronálny multikanálový polarimeter (CoMP-S) ktorý je momentálne v testovacej prevádzke.
Na vrchole Lomnického Štítu sa nachádza i Neutrónový Monitor Oddelenia kozmickej fyziky Ústavu experimentálnej fyziky v Košiciach. Tento prístroj je v nepretržitej prevádzke od decembra 1981 keď nahradil starší prístroj podobného druhu.

</doc>
<doc id="298798" title="Miroslav Šmajda" url="https://sk.wikipedia.org/wiki?curid=298798">
Miroslav Šmajda

Miroslav "Miro" Šmajda, pseudonym Max Jason Mai (* 27. november 1988, Košice, Česko-Slovensko) je slovenský spevák. V prvom ročníku súťaže Česko Slovenská SuperStar v roku 2009 sa umiestnil na druhom mieste. Vo finále nad ním zvíťazil Martin Chodúr.
Kariéra.
V roku 2006 sa zúčastnil pesničkovej súťaže Košický zlatý poklad 2006. Predposledná súťažná pieseň bola jeho skladba s názvom "Suchý ľad", ktorú zahral so svojou skupinou Skivers. U odbornej poroty, ale neuspela.
V roku 2009 sa zúčastnil hudobnej súťaže Česko Slovenská Superstar, kde vo finále skončil na 2. mieste. Od tej doby koncertuje a vystupuje. Na jeseň 2010 debutoval s prvým autorským singlom "Last Forever", krátko nato nasledoval druhý slovenských singel "Baby". 8. novembera 2010 vyšlo jeho debutové album s názvom "Čo sa týka lásky ", ktoré nahral so skupinou Rosemaid.
V roku 2010 sa zúčastnil tanečnej show "Let 's Dance 4" po boku tanečníčky Kataríny Štumpfovej, kde v 9. kole odstúpil. V marci 2011 zvíťazil v ankete Žebřík 2010 v troch kategóriách - Album roka ("Čo sa týka lásky"), Skladba roka ("Last Forever") a Objav roka. 
Vystupoval na českých a slovenských festivaloch ako sú "Votvírák", "Sázavafest", "Cibulafest" či "Europa fest". V máji v roku 2011 vydal nový singel, pieseň "Loneliness", ku ktorému 21. októbra 2011 vyšiel aj videoklip, ktorý sa držal päť týždňov na popredných priečkach v hitparáde TV Óčko.
Dňa 15. októbra 2011 odštartoval svoje prvé turné s názvom Miro Šmajda Goodbye Tour 2011 po deviatich mestách Česka (Jihlava, Liberec, České Budějovice, Krnov, Praha, Plzeň, Litomyšl, Šumperk a Brno).
Dňa 7. marca 2012 bol interne zvolený RTVS ako reprezentant Slovenska na súťaži Eurovision Song Contest 2012 v azerbajdžanskom Baku. Pod menom Max Jason Mai vystupoval v 2. semifinálovom večeri s piesňou "Don't close your eyes", pričom obsadil posledné 18. miesto.

</doc>
<doc id="299072" title="Gymnázium (Šahy, Mládežnícka 22)" url="https://sk.wikipedia.org/wiki?curid=299072">
Gymnázium (Šahy, Mládežnícka 22)

Gymnázium Šahy je štátne gymnázium v Šahách so 4-ročným štúdiom so zameraním na informatiku a s 8-ročným štúdiom so zameraním na cudzie jazyky.
História.
Gymnázium bolo v Šahách otvorené 4. septembra 1913, kedy boli otvorené dve triedy a zapísaných 95 žiakov. V roku 1919 československá správa zriadila 4 nižšie triedy gymnázia a 4 vyššie triedy boli povolené privátnou formou.
V marci 1945 bolo zriadené Štátne gymnázium v Šahách a v školskom roku 1945/1946 sa konali prvé maturitné skúšky.
V roku 1948 si študenti vytvorili Školskú radu, ktorá vydávala časopis Nový študent a boli vytvorené literárne, športové a záujmové krúžky.
V šk. roku 1946/1947 bola na žiadosť rodičov vytvorená reálna vetva gymnázia.
V rokoch 1954 - 1968 škola fungovala ako jedenásťročná stredná škola.
Od roku 1996 sa gymnázium rozširuje o triedy 8-ročného gymnázia so zameraním na cudzie jazyky.
Od roku 2008 má gymnázium v 4-ročnej vetve zameranie na informatiku.
Štúdium.
4-ročné štúdium so všeobecným zameraním s podporou informatického a ekonomického vzdelania (pre absolventov 9. roč. ZŠ)
8-ročné štúdium zamerané na cudzie jazyky (pre žiakov, ktorí ukončili 5. ročník ZŠ)
Vybavenie školy.
Odborné učebne: biológia, chémia, fyzika; biologické, chemické a fyzikálne laboratórium; 5 učební cudzích jazykov, jazykové laboratórium, učebňa SVS, učebňa DEJ, 3 učebne IKT spojené v sieti a pripojené na internet, 
knižnica – učiteľská i žiacka,
telocvičňa, posilňovňa, gymnastická sála, na dvore malé futbalové ihrisko
Mimoškolská činnosť.
Krúžky:

</doc>
<doc id="299134" title="Aeroflot" url="https://sk.wikipedia.org/wiki?curid=299134">
Aeroflot

PАО Aeroflot (), bežne známy ako Aeroflot (; doslova: "lietadlová flotila"), je ruský národný letecký dopravca a najväčšia letecká spoločnosť Ruska. Aeroflot prevádzkuje vnútroštátne a medzinárodné linky pre cestujúcich prevažne zo svojej hlavnej základne na Medzinárodnom letisku Šeremetievo v Moskve.
Spoločnosť bola založená v roku 1923 a je tak jedným z najstarších dodnes fungujúcich leteckých dopravcov na svete. V časoch Sovietskeho zväzu bol Aeroflot jednou z najväčších leteckých spoločností sveta, pričom v roku 1989 sa stal členom Medzinárodného združenia leteckých dopravcov (IATA). Po rozpdade ZSSR bol v roku 1992 postupne rozdelený na vyše 300 regionálnych spoločností a bola vytvorená špeciálna zostatková spoločnosť pre medzinárodné lety. V roku 1994 sa Aeroflot transformoval zo štátnej firmy na akciovú spoločnosť, v ktorej bolo 49% akcií predaných zamestnancom a ďalším záujemcom. Od 14. apríla 2006 je členom aliancie leteckých spoločností SkyTeam.
Aeroflot je otvorená akciová spoločnosť, v ktorej 51% vlastní ruská vláda. Dcérskymi spoločnosťami Aeroflotu sú Avrora, nízkonákladová Pobeda a spoločnosť Rossija.
Destinácie.
Aeroflot v súčasnosti lieta do celkovo 146 destinácií v 52 krajinách v Európe, Ázii, Afrike a Severnej Amerike.
Codeshare.
Aeroflot má tzv. codeshare dohodu a v súčasnosti prevádzkuje spoločné lety so spoločnosťami: 
Destinácie v minulosti.
Pravidelné medzinárodné linky Aeroflotu v lete 1969:
Flotila.
Súčasná flotila.
Flotila Aeroflotu pozostávala v októbri 2019 z nasledujúcich lietadiel:

</doc>
<doc id="299342" title="Hugh Newell Jacobsen" url="https://sk.wikipedia.org/wiki?curid=299342">
Hugh Newell Jacobsen

Hugh Newell Jacobsen (* 11. marec 1929, Grand Rapids, Michigan, USA† 4. marec 2021, Front Royal, Virgínia, USA) bol americký architekt.
Vzdelanie a kariéra.
Po ukončení oficiálneho vzdelania pracoval v New Canaan, Connecticut pre Philipa Johnsona. V roku 1958 začal pracovať pod vlastným menom vo Washingtone. Budovy, ktoré odvtedy navrhol získali okolo 110 ocenení za dizajn. Medzi nimi šesť národných čestných cien amerického inštitútu architektov (National Honor Awards of the American Institute of Architects), čo je najvyššie ocenenie pre architektov udeľované v Amerike. Každý rok odborný časopis Architectural Record vyberie 15 najlepších nových domov v Spojených štátoch. Jacobsen vyhral túto cenu 20-krát. V roku 1988 bola publikovaná jeho monografia s názvom Hugh Newell Jacobsen - architekt, s predhovorom od Vincenta Scullya. Druhý diel Hugh Newell Jacobsen – architekt – súčasné práce s predhovorom od Stanleyho Tigermana bol publikovaný v januári 1994.
Bol porotcom vo viac ako 50 súťažiach AIA a v mnohých dizajnérskych súťažiach. Prednášal po celej krajine a v zahraničí. V roku 1970 bol hosťujúcim profesorom na programe Umenie a humanitné vedy na Americkej univerzite v Káhire v Egypte a v roku 1971 urobil prednášku na 4 univerzitách na Novom Zélande. Bol členom poradného výboru Medzinárodného inštitútu Hassan-a Fathi-hoa členom poradného výboru Medzinárodného stavebného inštitútu. Písal články pre rôzne časopisy, vrátane Architectural Digest, Architecrutal record, The New republic a House and garden. Pravidelne prispieval do Washington post. Bol redaktorom "A Guide to the architecture of Washington, DC" publikovanom v roku 1965.
Zomrel 4. marca 2021 vo Front Royal, Virgínia.
Niektoré z jeho prác.
Dom v Nantucket, Massachusetts.
Dom, navrhnutý pre rodinu, ktorá trávi väčšiu časť roku v Londýne.
Pár chcel nekomplikovaný dom s piatimi spálňami. Dom má 18 okien, ktoré zachytávajú všetky posledné slnečné lúče a každý večer vytvárajú pohyblivú hru svetla a farby na stenách domu. Nantucket je ostrov, asi 2-krát väčší ako Manhattan. Typickým pre architektúru je sivý exteriér. 
Na to, aby vytvoril čisté línie exteriéru, Jacobsen odstránil žľaby, ktoré odvádzajú dažďovú vodu. „Žlaby sú nič, ale potrubia okolo celého domu by pokazili lineárnu čistosť domu,“ hovorí Jacobsen. Namiesto toho použil francúzske odtoky a všetky potrubia sú pod zemou. Urobili veľa štúdií na počítači, aby vedeli, kde presne prechádza slnko a tiene takmer po celý rok.
Wilks House, Hutchinson Island, Florida.
Architekt sa snažil vytvoriť domov nielen pre manželov z Nového Anglicka a zároveň aj pre zbierku fotografií známych autorov ako Stieglitz, Steichen, Capa, Cartier-Bresson.
Do projektu včlenil klientovu zbierku fotografií, ktorá podmienila vznik čistých línií, nelámaných stien a prepracovaného osvetlenia
„V každom dobrom dome je sekvencia vstupu veľmi dôležitá,“ hovorí Jacobsen. „Vstup vysvetľuje, aký bude objem ďalších priestorov.“ Autor vytvára takmer zrkadlový obraz vstupu na protiľahlej strane domu tým, že sem umiestnil obývaciu izbu s tým istým pôdorysným tvarom.
Obývacia izba je celá zasklená a poskytuje pohľad akoby do nekonečna. Nad obývacou izbou, v zasklenom pavilóne vytvoril pracovňu.
Pred domom vytvoril mólo v tvare písmena T.
Dom v Tennessee.
Strohý minimalizmus charakterizuje dom v Tennessee. Abstrahovaním štýlu miestnych farmárskych domov architekt spojil sedem pavilónov so sedlovou strechou a vytvoril rodinný dom na miernom svahu v Nashville. „Ľudia si najprv mysleli, že to je kostol.“
Vstup a nové krídlo múzea, Norman, Oklahoma.
Architekt Jacobsen navrhol nový vstup a krídlo Fred Jones Jr. Museum of Art na Univerzite v Oklahome. Jeho verzia nového krídla zahŕňa viacero nezávislých, ale predsa len spojených modernistických „domov“ Prízemie nového krídla – paleta materiálov opakuje exteriér: vermontská bridlica, texaský vápenec („farba francúzskeho nesoleného masla,“ poznamenal Jacobsen), bronz a sklo. Na prízemí sa nachádza sklad múzea, orientačnú miestnosť a samostatne stojace galérie s rozmerom 9x9m.
Welles, Vero Beach, Florida.
Dom postavený v Karibskom koloniálnom štýle, ktorého hlavnými črtami sú dlhé verandy, drevené balkóny a okenice, veľké okná a široké presahy strechy. Pri svojom návrhu musel dodržať niekoľko predpisov, ako napríklad, že podlaha domu musí byť 1m nad zemou alebo že garáž musí byť vo vnútornom nádvorí domu. Takže priečelie domu je vytvorené podľa týchto pravidiel, ale ako sám hovorí: „To, čo je na opačnej strane už nemusí nikoho zaujímať.“

</doc>
<doc id="299780" title="Ján Ladislav Kalina" url="https://sk.wikipedia.org/wiki?curid=299780">
Ján Ladislav Kalina

Ján Ladislav Kalina (rodený Ladislav Schwarz; * 23. február 1913, Košice – † 3. január 1981, Mníchov) bol slovenský spisovateľ, scenárista, prekladateľ a humorista.
Životopis.
Narodil sa 23. februára 1913 v Košiciach ako Ladislav Schwarz, vyrastal a celé detstvo strávil v Prešove. Bol synom fotografa a odmalička sa zaujímal nielen o kino, ale aj o ďalšie dramatické a zábavné žánre. Absolvoval Šafárikovo reálne gymnázium v Prešove (1931) a neskôr vyštudoval Právnickú fakultu Karlovej univerzity v Prahe (promoval 1937), ale právom sa nikdy neživil. Bol asistentom réžie na Barrandove v Prahe, prispieval do časopisov ako napríklad Šíp, Hej Rup, Elán a spolupracoval tiež s rozhlasom. Od roku 1938 začal pôsobiť pod pseudonymom Ján Kalina. Keďže bol židovského pôvodu, počas vojny ho pred deportáciou zachránili pracovníci bratislavského rozhlasu (spočiatku udelením výnimky z deportácií, neskôr jeho fyzickým ukrývaním a preplácaním jeho zábavných programov na fiktívne pseudonymy, pod ktorými písal). Doklady mal za vojny na meno Ján Kalina, ktoré si po vojne ponechal. Počas vojny sa na krátko tvorivo odmlčal, ale stále sa venoval písaniu, pod už spomenutými, viacerými pseudonymami. Po vojne naďalej publikoval do časopisov ako Práca, Hlas ľudu, Pravda, Smena. Stal umeleckým šéfom filmovej výroby, neskôr dramaturgom Tatra revue, založil a viedol katedru dramaturgie na VŠMU. Spolupracoval s rozhlasom, televíziou, z divadiel najmä s Novou scénou. Po vydaní knihy Tisíc a jeden vtip sa vďaka jej obsahu dostal do problémov a po vylúčení z VŠMU, ho v roku 1972 v politickom procese odsúdili na 2 roky väzenia. Z trestu si odsedel polovicu a po prepustení nesmel publikovať. Vzhľadom na publicitu jeho procesu v zahraničí mu v roku 1978 dovolili legálne sa vysťahovať do Spolkovej republiky Nemecko, kde v roku 1980 vydal knihu "Nichts zum lachen" (1980) a v roku 1981 zomrel. Jeho manželka Agneša Kalinová sa stala redaktorkou Rádia Slobodná Európa. V roku 1990 bol československým súdom posmrtne rehabilitovaný a neskôr mu vyšli tiež spomienkové knihy "Obzri sa s úsmevom" (1999), "Zavinili to židia a bicyklisti" (2000), "Usmievavé Slovensko" (2003).
Charakteristika tvorby.
Tvorba Jána Kalinu je rozmanitá, pracoval pre divadlo, rozhlas, televíziu, ale aj pre film a písal tiež pre nemalé množstvo časopisov. Jedným z nich bol časopis Elán, kde od druhej polovice 30. rokov začal prispievať svojimi prácami a prispel k rozvoju slovenskej filmovej reflexie. Do slovenského filmového myslenia priniesol profesionalitu a odbornosť. Bol jedným z nemnohých, ktorí si začali teoreticky všímať montáž. Tá v jeho chápaní prekonáva reprodukciu a podmieňuje umeleckosť. Základným materiálom bola pre neho nie realita, ale „surový obraz“, čo tiež svedčí o vplyve moderných svetových umenovedných prúdov. Kalina považoval film za samostatnú umeleckú štruktúru a v tomto zmysle ho aj analyzoval. A hoci sú niektoré jeho výsledky z dnešného pohľadu sporné, je spolu s Jánom Roznerom prvým moderne teoreticky na film zameraným autorom na Slovensku. Porovnával rôzne umelecké druhy na základe ich štruktúrnych analógií, porovnáva ich vývojové cesty – napr. film a rozhlasovú hru (film je podľa neho vizuálnym druhom umenia, auditívnu zložku si až tak nevšíma, ale tiež sa jej neskôr venuje a podotýka na to, že zvuk film nemôže ochudobniť, ale práve naopak, môže maž rovnaký prínos ako aj farba), divadlo. Skúmal filmovú reč, ktorá bola pre neho daná formálnym usporiadaním ľavej strany scenára. Vyzdvihoval štrukturálnu filmovú teóriu a nechával sa ňou inšpirovať. Tiež poukazoval na kvality vtedajších sovietskych filmov, ktoré patrili medzi tie najpozoruhodnejšie. Kalina bol odborníkom s úprimnou snahou o objektivitu a bol to práve on, kto napĺňal do roku 1940 analytickú filmovú rubriku časopisu Elán. Jeho moderný pohľad bol spolu s prácami Jána Roznera v sledovanom období najprínosnejší. V rokoch 19391940 sa vo svojej rubrike zaoberal aj témami ktoré dones tvoria filmologický diskurz. Zastrešujúcou bola téma Iluzívnej reality. Tiež sa v tomto období zaoberal aj hudbou vo filme a rozpracúval možnosti jej využitia vzhľadom na rytmus vizuálnej zložky. V jeho tvorbe sa venoval tiež písaniu hlavne satír, kabaretných scénok, fejtónov, divadelných hier, prednášal v rozhlase, postaral sa aj o scenáre k niekoľkým agitkám. V roku 1965 vydal tiež knihu o filmoch pre mládež, "Mládeži prístupné". Kalina vo svojej tvorbe reagoval na spoločenské a politické problémy, no pracoval s odľahčením a uštipačným humorom. Vrcholom tvorby sa stala kniha Tisíc a jeden vtip, ktorá vyšla v roku 1969 a obsahovala protitotalitné vtipy, karikatúry a politickú satiru. Jej charakter bol pre začiatky normalizácie a cenzúry neprijateľný a tak sa stala politicky nežiaducou.

</doc>
<doc id="299787" title="Protón-protónový cyklus" url="https://sk.wikipedia.org/wiki?curid=299787">
Protón-protónový cyklus

Protón-protónový cyklus (protónovo-protónová reakcia, p-p cyklus) je cyklus jadrových reakcií, pri ktorých sa v konečnom dôsledku premenia jadrá vodíka 1H na jadrá hélia 4He. Protón-protónový cyklus je základným zdrojom žiarivej energie vo hviezdach, ktorých hmotnosť veľmi nepresahuje hmotnosť Slnka. 
Prebieha postupne nasledujúcimi čiastkovými reakciami (v zátvorke sa uvádza množstvo energie uvoľnenej pri jednotlivých reakciách):
formula_1 ... (+1,44 MeV)
formula_2 ... (+5,49 MeV)
formula_3 ... (+12,86 MeV)
alebo
formula_4 ... (+1,59 MeV)
formula_5 ... (+0,86 MeV)
formula_6 ... (+17,35 MeV)
alebo
formula_7 ... (+0,13 MeV)
formula_8 ... (+17,98 MeV)
formula_9 ... (+0,09 MeV)
Pri vzniku jedného atómu hélia (He) sa uvoľní vo forme gama žiarenia celková energia okolo 26,2 MeV, čo je približne 4,2.10-12 J (zvyšok sa uvoľní vo forme elektrónových neutrín νe). Protón-protónový reťazec sa uplatňuje v centrálnych oblastiach hviezd pri teplotách 6,5-16 miliónov K.

</doc>
<doc id="300214" title="Marek Zákopčan" url="https://sk.wikipedia.org/wiki?curid=300214">
Marek Zákopčan

Marek Zákopčan (* 23. jún 1986, Banská Bystrica) je slovenský spisovateľ.
Životopis.
Marek Zákopčan svoju tvorbu začal už počas svojich stredoškolských rokov, ktoré absolvoval na gymnáziu. Momentálne je učiteľom na Strednej Priemyselnej škole elektrotechnickej Jozefa Murgaša v Banskej Bystrici, na ktorej učí slovenský jazyk a literatúru. Okrem práce na knihách, píše aj recenzie pre Knižnú revue.
Tvorba.
Patrí k najmladším autorom vydavateľstva Ikar a vydal osem knižných publikácií. Jeho tvorba má ľahký štýl a zmysel pre napätie. Písanie berie ako príjemné hobby a o sebe tvrdí, že píše len keď chce, a tak sa mu nemôže stať, že v päťdesiatke už nebude mať o čom písať.

</doc>
<doc id="300357" title="Tókjó tawá" url="https://sk.wikipedia.org/wiki?curid=300357">
Tókjó tawá

Tókjó tawá () je telekomunikačná veža v Tokiu. S výškou 332.5 m bola medzi rokmi 1957 až 2010 najvyššou stavbou Japonska (v marci 2010 ju predbehla veža Tókjó sukai curí, ktorá má výšku 634 metrov). Je známym symbolom Tokia. Tokijská veža je členom World Federation of Great Towers.
Dejiny.
V roku 1953, keď začala vysielať japonská verejnoprávna televízia NHK, vznikla potreba výstavby veľkej telekomunikačnej veže na šírenie signálu v regióne Kantó. Súkromné televízie začali vysielať pár mesiacov potom, čo si NHK začala stavať vlastnú televíznu vežu. Tento telekomunikačný boom viedol k tomu, že by čoskoro celé Tokio bolo posiate anténami a tak japonská vláda predostrela návrh výstavby jednej veľkej veže, ktorá by vysielaním pokryla celý región. Navyše povojnové rýchlo rozvíjajúce sa Japonsko hľadalo symbol svojho ekonomického rastu.
Hisakiči Maeda, zakladateľ firmy Nippon Denpató, operátora a vlastníka veže, pôvodne plánoval vežu vyššiu ako Empire State Building, ktorá vtedy s 381 metrami bola najvyššou stavbou na svete. Napriek tomu sa tento plán neuskutočnil kvôli nedostatku peňazí a materiálu. Výšku veže tak určila potrebná vzdialenosť na vysielanie v celom regióne Kantó, čo je asi 150 km. Architektom veže bol vybraný Tačú Naitó, renomovaný dizajnér vysokých budov v Japonsku. Naitó, hľadajúc inšpiráciu na západe, založil dizajn veže na Eiffelovej veži v Paríži. S pomocou stavebnej firmy Nikken Sekkei Naitó tvrdil, že jeho dizajn môže vydržať zemetrasenie s dvojnásobnou intenzitou zemetrasenia v Kantó z roku 1923, či tajfúny s rýchlosťou vetra do 220 km/h.
Nový stavebný projekt pritiahol stovky tradičných japonských stavbárov "tobi", ktorí sa špecializovali na konštrukcie vysokých stavieb. Každý deň sa ich na stavbe nachádzalo najmenej 400. Stavba bola postavená z ocele, z ktorej tretina pochádzala z poškodených amerických tankov z Kórejskej vojny. Keď bola 90-metrová anténa vyvŕšená 14. októbra 1958, Tokijská veža sa stala najvyššou samostatne stojacou vežou na svete, pričom zobrala tento titul Eiffelovej veži. Aj keď je Tokijská veža o 13 metrov vyššia, Tokijská veža váži len okolo 4000 ton, čo je o 3300 ton menej ako Eiffelova veža. Aj dnes, keď sú mnohé veže vyššie, Tokijská veža je stále najvyššou voľne stojacou oceľovou stavbou na svete a najvyššou stavbou v Japonsku do marca 2010, keď ju predbehla veža Tokijský nebeský strom (Tókjó Sukai Curí). Veža vola otvorená pre verejnosť 23. decembra 1958 za celkovú cenu 2,8 miliardy jenov. V roku 2000 bola veža založená za 10 miliónov jenov. 
Počas zemetrasenia v roku 2011 v Tóhoku bol vrchol antény poškodený.
Význam.
Hlavným zdrojom príjmov veže plynie z prenájmu antény a z turizmu. Na veži sa nachádzajú dve vyhliadkové terasy a mnoho iných atrakcií. Od jej otvorenia v roku 1958 ju navštívilo vyše 150 miliónov ľudí. Návštevnosť však klesala, až dosiahla len 2,3 milióna ľudí ročne v roku 2000. Odvtedy návštevnosť stúpa a ročne vežu navštívi okolo 3 miliónov ľudí. Prvé miesto, ktoré návštevníci navštívia, je FootTown, štvorposchodová budova umiestnená priamo pod vežou. Tu môžu turisti jesť, nakupovať a navštíviť niekoľko múzeí a galérií. Z FootTownu vedú výťahy na prvú z dvoch vyhliadkových terás, na dvojposchodové Hlavné observatórium. Za cenu ďalšieho lístka môžu návštevníci nastúpiť na ďalšie výťahy, vedúce na Špeciálne observatórium, ktoré sa nachádza priamo pod anténou.
Vysielanie.
Tokijská veža je používaná viacerými spoločnosťami na rôzne druhy vysielania. Aj keď bola pôvodne zmýšľaná ako veža pre televízne vysielanie, v roku 1961 na ňu boli primontované rádiové antény. Dnes veža vysiela analógovú aj digitálnu televíziu a analógové aj digitálne rádio.
Medzi spoločnosti vysielajúce z veže patria:
Japonsko v súčasnosti používa oba typy vysielania, digitálne aj analógové, no do júla 2011 musia všetky televízie vysielať digitálne. Tokijská veža nie je spoľahlivá anténa pre digitálne vysielanie, pretože nie je dostatočne vysoká pre vysielanie vysokofrekvenčných vĺn do oblastí obklopených lesmi alebo výškovými budovami. Z tohto dôvodu sa stavia v meste nová veža, Tókjó Sukai Curí (doslova: Tokijský nebeský strom), vysoká 634 metrov.

</doc>
<doc id="300373" title="Šalgovík" url="https://sk.wikipedia.org/wiki?curid=300373">
Šalgovík

Šalgovík je mestská časť Prešova, bývalá samostatná obec. Od roku 1970, kedy bola obec pričlenená k mestu, patrí medzi 4 katastrálne územia mesta. Pomenovanie tohto územia sa niekoľkokrát menilo. 
Nachádza sa tu kostol zasvätený sv. Františkovi Xaverskému. Počet obyvateľov je približne 870. Do mestskej časti premáva linka MHD číslo 22. 
Priemyselný areál Šalgovík.
Nachádza sa na východ od mestskej časti na konci Sekčovskej ulice v areáli bývalých hydinárskych závodov, ktoré boli jednými z najvýznamnejších v strednej Európe. Hydinárne sa pretransformovali v roku 2004 na priemyselný areál, kde v 50 halách o celkovej ploche 50 000 m2 našli priestory desiatky firiem s výrobným či obchodným zameraním.

</doc>
<doc id="300390" title="Bežecké lyžovanie" url="https://sk.wikipedia.org/wiki?curid=300390">
Bežecké lyžovanie

Bežecké lyžovanie alebo beh na lyžiach alebo hovorovo bežkovanie je vytrvalostný druh lyžovania za pomoci bežeckých lyží. Zimný olympijský šport. 
Rekreačne sú rozšírené tri typy bežkovania: klasické, korčuľovanie a turistika.Klasické bežkovanie je lyžovanie vo vyfrézovanej stope. Turisti využívajú rovnakú techniku, no zväčša bez stopy a vo voľnej prírode. Korčuľovanie je pravidelné striedanie sklzu na jednej a druhej lyži na rovnom upravenom povrchu (podobné korčuľovaniu). Pri klasickej a korčuliarskej technike sa používajú rozdielne lyže i palice.
Bežkovanie je pomerne lacný šport, za využitie trás sa zväčša platí len symbolický poplatok. Zároveň ide o veľmi zdraviu prospešný šport, pri ktorom sú zapojené takmer všetky svalové partie a kĺby sú namáhané minimálne. Tento šport je preto vhodný ako doplnkový šport v zimnom období a taktiež na chudnutie.
Najznámejšie bežkárske stredisko na Slovensku je Skalka pri Kremnici. Nachádza sa v ňom viac ako 50 kilometrov upravovaných trás a konajú sa tam najznámejšie slovenské bežecké preteky Biela stopa. 

</doc>
<doc id="300433" title="Pozemná lanová dráha Starý Smokovec – Hrebienok" url="https://sk.wikipedia.org/wiki?curid=300433">
Pozemná lanová dráha Starý Smokovec – Hrebienok

Pozemná lanová dráha Starý Smokovec – Hrebienok je pozemná lanová dráha, ktorá spája osadu Starý Smokovec a vrch Hrebienok vo Vysokých Tatrách. Je to jediná pozemná lanovka na Slovensku. Jej prevádzka sa začala 17. decembra 1908, rekonštrukciami prešla v rokoch 19501951, 19671970 a 20072008. Prevádzkovateľom dráhy je Tatry mountain resorts, a.s. a prevádzkovateľom dopravy na dráhe je tiež Tatry mountain resorts, a.s..
Jej rýchlosť je , údolná stanica je vo výške , vrcholová stanica vo výške Šikmá dĺžka dráhy je , priemerný sklon 13,1%. Prepravná kapacita bola 1600 osôb za hodinu.
Dejiny.
1908.
V dobe budovania Tatranskej elektrickej železnice existovali úvahy o ozubnicovej železnici s rozchodom 700 mm zo Starého Smokovca na Hrebienok, avšak technické a ekonomické aspekty predurčili pre túto trasu pozemnú kyvadlovú lanovku. Stavba lanovky prebehla v roku 1908 a bola skolaudovaná 16. decembra 1908. Vďaka priaznivému terénu bola stavba pomerne jednoduchá (neboli potrebné rozsiahle zemné práce ani mostné stavby). Stanice boli jednoduchej konštrukcie, pohon bol tradične umiestnený v hornej stanici. Strojné a elektrické zariadenie dodala firma AEG.
1970.
V rokoch 19671970 prešla lanovka rekonštrukciou. Naprojektovaná bola v rokoch 1965 a 1966, postavená v rokoch 19671970 a do prevádzky uvedená 12. februára 1970. Prepravná kapacita bola 900 osôb za hodinu.

</doc>
<doc id="300555" title="Branisko (pohorie)" url="https://sk.wikipedia.org/wiki?curid=300555">
Branisko (pohorie)

Branisko je samostatný geomorfologický celok Fatransko-tatranskej oblasti na východnom Slovensku. Jeho najvyšším bodom je vrch Smrekovica s výškou 
Poloha.
Pohorie tvorí morfologicky výrazný horský chrbát smeru S-J s dĺžkou asi . Na severe hraničí s Bachurňou, na východe so Šarišskou vrchovinou. Na juhu je oddelený tokom Hornádu, Dolinského a Kluknavského potoka od masívu Čiernej hory. Na juhozápade susedí Hornádska kotlina a na západe Levočské vrchy.
Prírodné podmienky.
Geomorfológia.
Z geomorfologického hľadiska je pohorie súčasťou Fatransko-tatranskej oblasti. Sedlo Chvalabohu v priesmyku Branisko rozdeľuje pohorie na dva podcelky. Severnejšia a masívnejšia Smrekovica s najvyšším vrchom Smrekovica () a južnejšia Sľubica s najvyšším vrchom Sľubica ( n .m.).
Až tri štvrtiny pohoria sa nachádzajú vo výške od 700 do . Značné rozdiely v nadmorskej výške mali za následok spätnú eróziu stráňových tokov, ktoré spôsobili zarezanie vodných tokov a vznik systému rázsoch.
Geológia.
Geologicky možno pohorie rozčleniť na severnú zónu Smrekovice a južnú zónu Sľubice. Na západe ju od paleogénnych sedimentov oddeľuje poľanovský zlom, na východe sú to šindliarsky zlom. Kvôli výraznému zlomovému obmedzeniu a hrasťovitej stavbe v minulosti pokladali severnú časť Braniska za jadrové pohorie. Až novšie poznatky nadobudnuté pri stavbe tunela Branisko napovedajú, že celé pohorie je zrejme súčasťou veporika. Nad ním sa v reliktoch zachovali i horniny gemerika.
Smrekovická zóna je analógom ľubietovskej zóny veporika, tvoria ju migmatity a granitoidy označované ako komplex Patrie. Nad nimi ležia mezozoické vápence a dolomity hronika. Zóna Sľubice má podobnú geologickú stavbu ako blízky celok Čierna hora. Na severe ho tvoria najmä granitoidy bujanovského komplexu. V jeho nadloží sa nachádza slabo metamorfovaný sedimentárny obalový komplex označovaný ako ružínska jednotka. Tvoria ho horniny vrchného paleozoika až triasu, lokálne i jury, prevažne pieskovce, karbonáty a bridlice. Južnú časť Sľubice buduje tzv. miklušovský komplex pozostávajúci z migmatitov, rúl a amfibolitov. Jeho sedimentárny obal tvorí hrabkovská jednotka, ktorá má vlastnosti vrchného paleozoika až strednej jury.
Vodstvo.
Pohorie patrí k povodiu Hornádu. Najvýznamenším tokom je Veľká Svinka. Maximálny prietok vodných tokov tejto oblasti je na jar počas topenia snehu, hlavne v apríli. Okrajové zlomy pohoria sprevádzajú pramene minerálnych vôd. Najvýznamnejším a hospodársky využívaným je prameň Salvator.
Podnebie.
Oblasti s menšou nadmorskou výškou možno zaradiť do mierne teplej klimatickej oblasti, vyššie oblasti naopak do chladnej. Priemerné teploty sa v januári pohybujú okolo -6 až -7 °C, zatiaľ čo v júli od 15,5 do 17 °C. Priemerný úhrn zrážok je ročne 650. S najvýdatnejšími zrážkami v júli a najnižšími vo februári. Snehová pokrývka sa v pohorí drží od 80 do 120 dní v roku.
Rastlinstvo a živočíšstvo.
Pohorie pokrývajú vo vyšších polohách hlavne ihličnaté, hlavne borovicové lesy, s bežnými smrekmi a smrekovcami. V nižších polohách je patrný prechod k zmiešaným lipovo-dubovým a dubovo-hrabovým porastom.
Turistika.
Naprieč celým pohorím vedie zeleno značkovaná turistická trasa z Krompách až do Sabinova. Turisticky zaujímavé sú oblasti ako napr. Lipovský kras pri Lipovciach.
Doprava.
Pohorie pretína dosiaľ najdlhší diaľničný tunel na území Slovenska.

</doc>
<doc id="300706" title="Majstrovstvá sveta v ľadovom hokeji hráčov do 20 rokov 2010" url="https://sk.wikipedia.org/wiki?curid=300706">
Majstrovstvá sveta v ľadovom hokeji hráčov do 20 rokov 2010

Majstrovstvá sveta v ľadovom hokeji hráčov do 20 rokov v roku 2010 sa uskutočnili od 26. decembra 2009 do 5. januára 2010 v Saskatoone a Regine v Kanade.
Nižšie divízie.
I. divízia.
Skupina A.
Turnaj skupiny A v rámci I. divízie MS 2010 sa hral v Megève a Saint-Gervais-les-Bains vo Francúzsku od 14. do 20. decembra 2009.
Skupina B.
Turnaj skupiny B v rámci I. divízie MS 2010 sa hral v Gdansku v Poľsku od 14. do 20. decembra 2009.
II. divízia.
Skupina A.
Turnaj skupiny A v rámci II. divízie MS 2010 sa hral v Debrecíne v Maďarsku od 13. do 19. decembra 2009.
Skupina B.
Turnaj skupiny B v rámci II. divízie MS 2010 sa hral v Narve v Estónsku od 12. do 18. decembra 2009.
III. divízia.
Turnaj III. divízie MS 2010 sa hral v Istanbule v Turecku od 4. do 10. januára 2010.

</doc>
<doc id="300753" title="Môj syn Jack" url="https://sk.wikipedia.org/wiki?curid=300753">
Môj syn Jack

Môj syn Jack (angl. "My Boy Jack") je britský životopisný film založený na príbehu rovnomennej drámy z roku 1997, napísanej britským spisovateľom a hercom Davidom Haigom. 
Príbeh.
Dej filmu sa začína v roku 1914 na sklonku prvej svetovej vojny. Rudyard Kipling je v britskej spoločnosti vnímaný nielen ako dobrý spisovateľ, ale taktiež ako aktívne vystupujúci iniciátor odporu voči nemeckej agresii. Jeho 17-ročný syn Jack Kipling je taktiež odhodlaný bojovať za krajinu a preto sa prihlási k námorníctvu, avšak nepríjmu ho kvôli zrakovej vade. Opakovane sa pokúsi narukovať do armády, avšak opäť zlyhá kvôli rovnakému problému. Až agitácia jeho otca u starého priateľa, bývalého vojenského dôstojníka a baróna, mu pomôže pridať sa k jednotkám Írskej gardy.
Jackovi najskôr spôsobuje slabý zrak problémy, avšak s pomocou kaprála O'Learyho a vlastným odhodlaním sa mu podarí úspešne zvládnuť výcvik a ako poručík si získa aj rešpekt u jednotky. O šesť mesiacov je vyslaný s jednotkou na francúzsky front a na svoje osemnáste narodeniny sa zúčastní bitky pri Loos. Po boji je vyhlásený za nezvestného.
Jeho rodina je zúfalá a okamžite sa púšťa do pátrania, ktoré trvá dva roky. Vypočúvajú vojakov, ktorý sa zúčastnili bitky, hľadajú v databáze zajatcov Červeného kríža. Napokon vďaka výpovedi jedného vojaka z Jackovej čaty zistia, že bol zabitý pri pokuse dobyť nemecké guľometné stanovisko. Otec, Rudyard Kipling, si vyčíta synovu smrť a film je zakončený jeho rozhovorom s britským kráľom Jurajom V., kde so slzami v očiach recituje verše ktoré napísal pri spomienke na syna.
Premiéra.
Film bol natočený v auguste 2007 a premiéru mal 11. novembra 2007, na 89. výročie ukončenia prvej svetovej vojny. Premiéra filmu prilákala okolo 5,7 miliónov divákov v Spojenom kráľovstve. V USA mal premiéru 20. apríla 2008. Slovenská televízna premiéra bola 30. októbra 2008 na STV 1.
Obsadenie.
Daniel Radcliffe
David Haig
Kim Cattrall
Carey Mulliganová
Julian Wadham
Richard Dormer
Martin McCann

</doc>
<doc id="300809" title="Kanalizácia" url="https://sk.wikipedia.org/wiki?curid=300809">
Kanalizácia

Kanalizácia je technické zdravotné zariadenie a ich sústava, slúžiaca na zachytávanie a odvádzanie odpadových vôd vrátane ich vyčistenia. Pomocou sústavy podzemných stôk a nadzemných objektov odvádza dažďové, domové (splašky) a priemyselné odpadové vody, ktoré následne čistí na požadovanú hodnotu.
Skladá sa zo stôk rôzneho prietokového profilu, ktoré sú zhotovené z rôznych stavebných materiálov (betón, PVC, kamenina, liatina a iné) a z kanalizačných objektov (napr. kanalizačná prípojka, vpust, šachta, spádovisko, žumpa, prečerpávacia stanica, čistiareň odpadových vôd a iné)

</doc>
<doc id="300857" title="Windows 1.0" url="https://sk.wikipedia.org/wiki?curid=300857">
Windows 1.0

Windows 1.0 bol 16-bitový operačný systém uvoľnený 20. novembra 1985 spoločnosťou Microsoft. Išlo o prvý pokus o implementáciu viacúlohového graficky orientovaného operačného systému na platforme PC. Windows 1.0 boli skôr front-end prostredie pre MS-DOS. Obsahovali veľké množstvo vlastných ovládačov pre rôzne zariadenia (hlavne grafických), ale aj pre myši, klávesnice, tlačiarne atď, ktoré neboli spravované DOSom. Zvláštnosťou tohto systému bolo, že okná sa nemohli prekrývať, ale boli zaradené do radu. Jedinou výnimkou boli dialógové okná. Prvá verzia Microsoft Windows, ktorá bola uvoľnená v roku 1985, obsahovala program pre vytváranie shellu nazývaný "MS-DOS Executive". 
Vývoj Windows 1.0 bol zastavený v novembri 1987, kedy bolo oznámené vydanie Windows 2.0. 

</doc>
<doc id="301005" title="Open Source Initiative" url="https://sk.wikipedia.org/wiki?curid=301005">
Open Source Initiative

Open Source Initiative (OSI) je organizácia, ktorá sa zaoberá presadzovaním open-source softvéru.
Organizácia bola založená vo februári 1998, Brucom Perensom a Ericom S. Raymondom, keď vyzývali Netscape Communications Corporation k publikovaniu zdrojového kódu ich hlavného výrobku – Netscape Communicator.
Raymond bol prezidentom od jeho založenia až do februára 2005. Súčasným prezidentom je Michael Tiemann.
Vzťahy s hnutím slobodného softvéru.
Hoci OSI vznikalo v rovnakom období ako hnutie slobodného softvéru, ktorú začal Richard Stallman a jeho Free Software Foundation, Open Source iniciatíva vznikla a vybrala si termín "open source" ako hlavnú myšlienku, kde pri vývoji nie je dôležitá akási politická „náklonnosti“, OSI chcelo zavedenie open source softvéru z čisto pragmatického hľadiska.
Stallman bol proti OSI z toho dôvodu, že OSI sa zameriavalo čisto iba na praktický prístup ku kódu sa nesnažilo sa o zamedzenie komerčného použitia. Pretože práve Stallman obhajoval slodobný sofvér pretože ten zostal vždy slobodným – GNU GPL licencia neumožňovala použitie kódu takto licencovaným žiadne iné licencovanie (výnimkou je multilicencia). Zatiaľ čo OSI obhajovalo akúkoľvek formu licencovania, kde dochádzalo ku zverejneniu kódu. Typickým príkladom rozdielnosti je BSD licencia, kde sa nekladú žiadne obmedzenia a kód môže byť použitý aj komerčne.

</doc>
<doc id="301051" title="The Holocaust Industry" url="https://sk.wikipedia.org/wiki?curid=301051">
The Holocaust Industry

Kniha The Holocaust Industry. Reflections on the Exploitation of Jewish Suffering (dosl. Priemysel holokaustu. Úvahy o zneužívaní židovského utrpenia) bola publikovaná v roku 2000. Norman Finkelstein v nej tvrdí, že Elie Wiesel a ďalší zneužívajú pamiatku holokaustu ako "„ideologickú zbraň“". Rovnako sa tak štát Izrael, "„jedna z vojensky najsilnejších krajín sveta s otrasnou bilanciou v oblasti ľudských práv sám obsadil do roly štátu obete“", aby získal "„imunitu proti kritike.“" Tiež popisuje to, čo nazýva "„dvojitým vydieraním“" "„odpudzujúcim gangom plutokratov, chuligánov a mediokratov“" snažiacich sa získať obrovské právne odškodné a finančné vyrovnanie od Nemecka a Švajčiarska a tieto peniaze potom idú právnikom a organizáciám zainteresovaným v ich získaní a nie skutočným preživším holokaustu. 
Kniha sa stretla s odmietavou reakciou v niektorých kruhoch, s kritikou, že bola nedostatočne prepracovaná a/alebo umožnila iným využiť ju na antisemitské účely. Napríklad, nemecký historik Hans Mommsen označil prvé vydanie za "„najtriviálnejšiu knihu, ktorá môže ľahko vznietiť antisemitské predsudky.“" Izraelský historik holokaustu Israel Gutman nazval knihu "„hanopisom“" uvádzajúc, že "„nejde o vedeckú ani politickú literatúru ... dokonca si nemyslím, že môže byť recenzovaná či hodnotená ako legitímna kniha.“" Knihu ostro kritizoval aj profesor Brownovej univerzity Omer Bartov a profesor Peter Novick z University of Chicago.
Finkelstein však má aj svojich podporovateľov. Raul Hilberg, všeobecne uznávaný ako popredný expert medzi bádateľmi holokaustu, povedal, že kniha vyjadruje názory, s ktorými on sám v podstate súhlasí a rovnako ako Finkelstein považuje zneužívanie holokaustu za "„odporné“". Pri inej príležitosti na otázku, že či Finkelsteinova analýza nemôže byť neonacistami využitá na antisemitské účely, Hilberg odpovedal: "„Aj keby ju tak použili, obávam sa, že pravda musí byť povedaná otvorene bez ohľadu na následky, ktoré by boli nežiaduce či prekážajúce.“"

</doc>
<doc id="301092" title="Tokajícka tragédia" url="https://sk.wikipedia.org/wiki?curid=301092">
Tokajícka tragédia

Tokajícka tragédia alebo masaker v Tokajíku bol masaker, ktorý sa udial 19. a 20. novembra 1944 v katastrálnom území obce Tokajík, ako odvetná akcia nemeckých jednotiek za pomoc miestneho obyvateľstva partizánom. 19. novembra najprv nemecké jednotky sústredili mužov z obce pri miestnom kostole a odviedli ich severne od obce, kde ich postrieľali. Pri tomto zločine zahynulo 32 mužov, 2 raneným sa podarilo náhodou masaker prežiť. Nasledujúceho dňa (20. novembra) nacisti obec vypálili a vydrancovali, ženy a deti rozohnali.
Predohra.
Obec Tokajík mala v roku 1940 na začiatku vojny 185 obyvateľov. Od leta 1944 miestne obyvateľstvo nadväzovalo styk s partizánmi. Obec patrila rovnako ako ďalších 22 obcí do územia, na ktorom pôsobil partizánsky zväzok Čapajev, konkrétne oddiel Za vlasť, ktorému velil sovietsky dôstojník R.S. Streľcov ale aj jednotky Požarskij a Majorov. Obyvatelia obce poskytovali partizánom zásoby i spravodajské informácie. V októbri 1944 Nemci v obci ubytovali niekoľko desiatok zajatých sovietskych vojakov. Partizáni pod velením Rudolfa Jánošíka v obci prepadli nemecké hliadky a zajatcov oslobodili. Na jeseň 1944 sa boje medzi partizánmi a nemeckými vojskami vyostrili a partizáni čeliaci tlaku nemeckých jednotiek boli od polovice novembra nútení ustúpiť alebo sa prebíjať k sovietskym vojskám 4. ukrajinského frontu, ktoré už v tej dobe dosiahli Medzilaborce.
Odvetná akcia.
Pacifikáciou obce Tokajík bola poverená jednotka Kommando ZbV 27 (ZbV – nem. skratka "zur besonderen Verwendung" – pre zvláštny účel) spadajúca pod Einsatzgruppe H. V noci z 18. na 19. novembra 1944 nemecké jednotky o sile asi 200 mužov pod vedením oberfeldwebla Kumanna, obkľúčili obec a v nedeľu ráno zostúpili z lesov do dediny. Následne začali prehľadávať jednotlivé domy a zatýkať mužov, ktorých spútali a zhromaždili v záhrade pri kostole. Následne vydali rozkaz, aby im ich príbuzní zabezpečili teplé oblečenie a stravu na 3 dni. Okolo jedenástej hodiny muži v trojstupe v sprievode nemeckých vojakov odišli smerom na sever dolinou potoka. Muži kráčali v presvedčení, že ich nemecké jednotky vedú na poľné práce, pri budovaní zákopov.
Asi od obce ich veliteľ nemeckej jednotky zastavil a prikázal prečítať rozsudok, ktorý ich za pomoc partizánom odsudzoval na trest smrti, ktorý mal byť vykonaný okamžite. Nacistická jednotka následne spustila paľbu. Niektorí zo zaistených mužov sa pri tom pokúsili o útek, ale prakticky všetci boli skosení paľbou. Tých, ktorí naďalej javili známky života zastrelili ranou z pištole. 2 ranení muži zostali na žive, obaja boli v bezvedomí a prebrali sa až po odchode nemeckých vojakov. Boli to Andrej Stropkovský a Michal Medvedz, ktorý ležal pod telom svojho mŕtveho brata. Po tom čo sa prebrali zobrali potraviny, ktoré ležali na mieste masakru a 10 dní sa ukrývali v blízkom lese.
Nasledujúceho dňa Nemci rozohnali starcov, ženy a deti z obce, vydrancovali a vypálili ju. Zhorelo 27 domov a 28 hospodárskych budov. Zostal stáť iba miestny kostol a jeden poškodený dom.
Mŕtve telá postrieľaných mužov ležali na mieste masakru severne od obce až do 12. decembra 1944.
Ďalšie odvetné akcie.
Vypálenie Tokajíku, bolo súčasťou širšieho plánu boja proti partizánom. Toho istého dňa bola v okrese Stropkov vypálená i obec Veľká Domaša. 21. novembra taký istý osud postihol Jakušovce, Kolbovce, Vojtovce a Soľník. Nasledujúci deň ľahli popolom Turany a Potočky. 24. novembra nacisti vypálili i obec Korunková a 28. Brusnicu.
Tokajík po vypálení.
28. novembra 1944 obec oslobodili sovietske vojská 4. ukrajinského frontu. 12. decembra boli s pomocou obyvateľov susednej obce pochovaní zastrelení muži do masového hrobu na mieste ich popravy. Po návrate obyvateľov obce boli ich telá exhumované a 4. apríla 1945 pochované na miestnom cintoríne do samostatných hrobov.
Pozostalí obyvatelia žili v skromných podmienkach až do roku 1946, kedy štát prispel na obnovu obce.
Pamätník.
V roku 1959 bol na mieste masakru odhalený kamenný obelisk a pamätník na miestnom cintoríne. Jeho autorom bol František Gibala. V roku 1969 bola v obci inštalovaná pamätná izba. Neskôr i múzeum, ktoré v roku 1995 presunuli do Svidníka. Po rekonštrukcii začalo múzeum fungovať v máji 2009.

</doc>
<doc id="301164" title="Mark Zuckerberg" url="https://sk.wikipedia.org/wiki?curid=301164">
Mark Zuckerberg

Mark Elliot Zuckerberg (* 14. máj 1984, White Plains, New York, Spojené štáty) je americký podnikateľ a programátor. Počas štúdia na Harvard University založil spolu s Dustinom Moskovitzom, Andrewom McCollumom, Eduardom Saverinom a Chrisom Hughesom sociálnu internetovú sieť Facebook. Momentálne pracuje ako jej výkonný riaditeľ (CEO). Patrí k najmladším miliardárom a najbohatším ľuďom sveta.
Životopis.
Narodil sa v mestečku White Plains. 
Zo strednej školy šiel na Harvard University, kde sa venoval programovaniu. Vytvoril veľa stránok na báze sociálnych sietí. Vznik Facebooku inšpiroval ich školský časopis "Facebook", kde boli napísané mená študentov, ich fotky, podpisy a informácie minimálne na jednu stranu. Jedna z nich, Facebook, bola určená práve pre študentov jeho univerzity. Na jej vytvorenie sa však musel nabúrať do školskej databázy, kvôli čomu skončil aj pred disciplinárnou komisiou. Jeho najznámejší a najúspešnejší projekt sa volá Facebook. Je to sociálna sieť, ktorá uľahčuje kontakt s priateľmi, umožňuje vymieňať a zdieľať fotografie a videá, nadväzovať nové priateľstvá, vyjadrovať názory pomocou pridávania do skupín alebo môže taktiež poslúžiť ako reklama alebo pri hľadaní pracovných pozícií, pričom zamestnávateľovi pomáhajú informácie každého registrovaného pri nájdení vhodného zamestnanca. Okrem iného Facebook disponuje aj hrami, chatom a inými prvkami. Mark sám tvrdí, že naprogramovanie zdrojového kódu mu trvalo iba dva týždne. Jeho projekt si získal okamžite popularitu po celej univerzite. Za dva týždne ho využívala polovica študentov. Preto sa rozšíril najskôr do Stanfordu a Yaleu a zanedlho do celých Spojených štátov. 
Cez leto 2004 sa rozhodol opustiť školu a so svojim priateľom si prenajal malý domček v Kalifornii. Neskôr si ho povšimol Peter Thiel, spoluzakladateľ PayPalu a stal sa Zuckerbergovým prvým veľkým investorom. V priebehu roku 2006 dostal veľa ponúk na kúpu Facebooku, tie však všetky odmietol, pretože s ním mal rozsiahle plány. Zo stránky pre vysokoškolákov chcel spraviť sociálny web pre všetkých. Jeho vízia sa mu podarila a v súčasnosti (jún 2015) sa môže chváliť viac než 2 miliardami užívateľov.

</doc>
<doc id="301249" title="The Mamas &amp; the Papas" url="https://sk.wikipedia.org/wiki?curid=301249">
The Mamas &amp; the Papas

The Mamas &amp; the Papas (na debutovom albume: The Mama's and the Papa's) bola americká folk-rocková vokálna formácia, ktorá patrila medzi významné skupiny, ktoré prevažne v druhej polovici 60. rokov formovali juhokalifornskú popovú scénu. V tomto období (spolu s krátkym účinkovaním v roku 1971) vydala päť hudobných albumov, pričom do hitparádovej "„Top 40“" sa dostalo jej jedenásť singlov. The Mamas &amp; the Papas predali na celom svete skoro 40 miliónov hudobných nosičov. 
Skupina vynikala kombináciou harmonických mužských a ženských hlasov, ale tiež prepojením ostrých skladieb a ich aranžmánov. Členovia skupiny sa zároveň podieľali aj na koncepte a organizácii hudobne významného festivalu v Monterey, kde sa po prvýkrát preslávili hviezdy ako Jimi Hendrix, či Janis Joplin. Skladby The Mamas &amp; the Papas, „California Dreamin'“, či „San Francisco (Be Sure to Wear Flowers in Your Hair)“ od Scotta McKenzieho, sú pokladané za neoficiálne hymny kontrakultúry 60. rokov a Leta lásky Hippies, ktoré sa konalo v roku 1967. Už v tom čase ich časopis "Life" označil za „najtvorivejšiu hudobnú popovú skupinu s prvým naozaj novým vokálnym zvukom od čias Beatles“.
Biografia.
The Mamas &amp; The Papas sa vyformovali z hnutia New Folk (Nový folk) na konci 50. a začiatku 60. rokov. Spevák a gitarista John Phillips, ženatý s Michelle Philips ktorá v tom čase ašpirovala na modelku, bol v tom čase súčasťou folkového tria Journeymen, kam patrili aj Dick Weissmann a budúci spoluhráč Scott McKenzie. Speváčka Cass Elliot v tom čase patrila k zoskupeniu Big Three, pričom Kanaďan Denny Doherty pôsobil s inou formáciou, Halifax Three. Okolo polovice 60. rokov sa Elliotová s Dohertym stretli v „krátko žijúcej" skupine Mugwumps, ktorá sa stala známou viac kvôli hudobníkom ktorí z nej vzišli, než kvôli hudbe samotnej. Členmi Mugwumps boli aj John Sebastian a Zal Yanovsky, zakladatelia neskoršej populárnej skupiny The Lovin´ Spoonful.
John, Michelle a Denny zase vystupovali s dočasnou kapelou New Journeymen. Tá vznikla potom čo sa predošlé trio rozpadlo a jeho členovia boli nútení splniť záväzky vyplývajúce z uzavretého kontraktu. V r. 1965 odišla trojica do St. Thomas vo Virgin Islands skladať a cvičiť nový repertoár, kde sa k nim pridala Cass Elliot. Štvorica sa premiestnila do Los Angeles kde podpísala zmluvu s nahrávacím labelom, Lou Adler´s Dunhill. S pôvodného rýchleho pomenovania Magic Circle, zmenili názov skupiny na The Mamas and the Papas. Už ich prvý album z r. 1966, nazvaný If You Can Believe Your Eyes and Ears, bol vrcholovým momentom vo zvuku vokálnych skupín zo západného pobrežia. Album obsahoval aj „hymnickú" skladbu „California Dreamin´“, ktorá sa postarala o začiatok migrácie blúdiacich mladých ľudí hippie éry smerom do Kalifornie. Michelle Phillips o skladbe neskôr povedala: "„Už ani neviem povedať, koľko ľudí mi v priebehu tých rokov povedalo, že do Kalifornie prišli preto, lebo počuli California Dreamin´… (…) …zmenilo im to život.“"

</doc>
<doc id="301319" title="Zoe Saldanová" url="https://sk.wikipedia.org/wiki?curid=301319">
Zoe Saldanová

Zoë Saldana-Peregová (rodným menom, Zoë Yadira Saldaña Nazario; * 19. jún 1978, Passaic, New Jersey, USA), profesionálne známa ako Zoe Saldana, je americká herečka a tanečníčka.
Detstvo a mladosť.
Jej otec pochádza z Dominikánskej republiky a matka z Portorika. Svoje detstvo prežila v Jackson Hights, v New Yorku. Odmalička hovorí po anglicky aj po španielsky. Má dve sestry. Keď mala Saldanová deväť rokov, jej otec tragicky zomrel. Odmalička sa venovala tancu. 
Kariéra.
Svoju hereckú kariéru zahájila v roku 1999, v jedenej z epizód televízneho seriálu "Zákon a poriadok". O rok neskôr sa objavila v jej prvom filme s názvom "Tanec s vášňou". Do širšieho podvedomia divákov sa dostala rolou vo filme "", kde si zahrala pirátku menom Anamaria. 
V roku 2007 si zahrala vo filme "Po sexe", po boku herečky Mily Kunis. Úspech jej priniesla rola Nyoty Uhura, ktorú stvárnila vo filme "Star Trek", z roku 2009. Režisér J.J. Abrahams ju požiadal o stvárnenie tejto roli, nakoľko bol presvedčený že Saldanová je ideálnou voľbou. Pri príprave na svoju rolu sa stretla aj s herečkou Nichelle Nichols, ktorá postavu Nyoty Uhura stvárnila v pôvodnom vydaní, z roku 1966. V rovnakom roku stvárnila domorodkyňu Neytiri vo filme Avatar. Za svoj výkon vo filme získala cenu Saturn Award. V roku 2011 si zahrala vo filme "Columbiana". Film získal skôr negatívne hodnotenie zo strany kritikov ale za to pochválili jej herecký výkon za dôveryhodný. 
V roku 2013 si zopakovala rolu Nyoty Uhura vo filme "Star Trek: Do temnoty". O rok neskôr stvárnila rolu Gamory vo filme "Strážcovia Galaxie". V rovnakom roku bola obsadená do hlavnej úlohe vo filme "Rosemary má dieťa", ktorý je remakeom pôvodného filmu z roku 1969. V tretej časti "Star Trek: do Neznáma" si zopakovala rolu Nyoty a tiež stvárnila rolu Gamory v druhej časti film "Strážcovia galaxie". Postavu Gamory stvárnila aj vo filme "", ktorý mal premiéru v apríli 2019. 
V roku 2018 získala svoju hviezdu na Hollywoodskom chodníku slávy. 
Postavu Neytiri stvárni aj v pokračovaniach filmu "Avatar", ktoré by mali mať premiéru v roku 2022. 
Osobný život.
V novembri 2011 ukončila svoj jedenásťročný vzťah s Keithom Brittonom. V roku 2011 až 2013 bol jej priateľom Bradley Cooper. Od roku 2013 sa pozná s talianskym umelcom Marcom Peregom, za ktorého sa v júni 2015 vydala. Majú spolu tri deti. Saldanová s Peregom svoje deti vychovávajú vo viacerých jazykoch, v španielčine, angličtine a taliančine. Dodržiava bezlepkovú diétu a trpí Hashimotovým zápalom štítnej žľazy. 

</doc>
<doc id="301333" title="Mariupoľ" url="https://sk.wikipedia.org/wiki?curid=301333">
Mariupoľ

Mariupoľ (; ; ) je prístavné a priemyselné mesto pri Azovskom mori v Doneckej oblasti v juhovýchodnej Ukrajine. Mesto leží pri ústí rieky Kalmius zhruba 120 km južne od Donecku. Žije tu 444 493 obyvateľov (); mesto je 2. najväčšie v oblasti a 10. najväčšie na Ukrajine.
Dejiny a kultúra.
Na mieste dnešného Mariupoľu vznikla v 16. storočí kozácka pevnosť. Samotné mesto vzniklo medzi rokmi 17701780, keď do oblasti Pryazovja prišli krymskí Gréci. Mesto je dodnes strediskom gréckej kultúry na Ukrajine.
Veľký rozvoj nastal po roku 1870 s postavením železnice; vtedy vznikli obrovské železiarne a iné priemyselné budovy. Mesto prešlo ťažkým obdobím nacistickej okupácie (19411943) a ekonomickej recesie (koniec 20. storočia, po páde ZSSR). Aj keď počet obyvateľov sa zmenšuje mesto stále zostáva významným centrom priemyslu; okrem toho mesto profituje od roku 1926 aj z kúpeľov.
V meste pôsobí divadlo založené v roku 1878 ako prvé v regióne, ďalej sa tu nachádza veľa kín, kultúrnych domov a niekoľko múzeí. Je tu 11 kostolov Ukrajinskej pravoslávnej cirkvi moskovského patriarchátu a 3 kostoly Kyjevského patriarchátu.
Etnické zloženie.
V meste je veľká národnostná menšina Rusov.
Demografický vývoj mesta.
V súčasnosti má mesto 493 245 obyvateľov.

</doc>
<doc id="301409" title="Marián Čekovský" url="https://sk.wikipedia.org/wiki?curid=301409">
Marián Čekovský

Marián Čekovský (* 12. apríl 1977, Humenné) je slovenský hudobník, spevák, skladateľ, komik a moderátor.
V Slovenskej televízii spolu s Petrom Marcinom moderoval reláciu Mini Talent Show. Hral napríklad v kapelách "No Name", "The Big H", "Čekovský Band". Hudobne spolupracoval napríklad s hudobníkmi, kapelami a spevákmi ako sú: Rytmus, Strapo, Richard Müller, Vašo Patejdl, Adriena Bartošová, Pavol Hammel, Robo Grigorov, Ľubo Virág, Dara Rolins, IMT Smile, Free Faces, Henry Tóth Band, Groovin’ Heads, FBI (USA), Burian Band, Wedding Band, Šeban Band ,Bravo (východniarska skupina). 
Ocenenia a nominácie.
2016 Zázračný oriešok- Práca na hudbe Víťažstvo

</doc>
<doc id="301431" title="Mém" url="https://sk.wikipedia.org/wiki?curid=301431">
Mém

Mém je virtuálna a replikujúca sa častica kultúrnej informácie. Mém je základný prvok kultúry, ktorý je dedičný negenetickou cestou. Mémom je väčšina kultúrnych diel (piesne, umelecké diela a iné). Slovo je odvodené z gréckeho "mimema - napodobňovať". 
Mém ako gén.
Mémy a ich fungovanie bývajú popisované ako obdoba génu (stavebnej jednotky genómu), pričom sa zoskupujú do vyšších celkov, tzv. memplexov, predstavujúcich nielen kultúrne javy, ale aj samotné ľudské osobnosti. 
Pojem mém, po prvýkrát použil v roku 1976 Richard Dawkins, vo svojej knihe Sebecký gén, v ktorej tvrdí, že evolúcia sa nepodpisuje len na replikácii DNA, ale jej princípmi sa riadi aj šírenie akejkoľvek inej informácie, pričom informácia býva vystavená selekčnému tlaku, ktorému sa buďto prispôsobí, alebo vyhodnotená ako "nevhodná" zanikne.
Memetika.
Memetika pomocou mémov vysvetľuje šírenie myšlienok a kultúrnych javov, ako sú napríklad náboženstvo, politické ideológie, alebo módne trendy medzi ľuďmi.

</doc>
<doc id="301535" title="Anna Kolesárová" url="https://sk.wikipedia.org/wiki?curid=301535">
Anna Kolesárová

Blahoslavená Anna Kolesárová (* 14. júl 1928 Vysoká nad Uhom, ČSR – † 22. november 1944 Vysoká nad Uhom, Slovenská republika) je slovenská mučenica čistoty a obeť zločinu spáchaného vojakom Červenej armády počas druhej svetovej vojny.
Život.
Anna Kolesárová sa narodila vo Vysokej nad Uhom. Pochádzala z katolíckej rodiny Jána a Anny, rodenej Kušnírovej, sama bola tiež zapálenou veriacou. Anka mala staršieho brata Michala. V roku 1938 zomrela jej mama a Anka sa začala starať o domácnosť.
Na jeseň 1944 sa front priblížil k okresu Michalovce. Obcou Vysoká nad Uhom, ktorá bola v tej dobe súčasťou Slovenského štátu, prechádzali sovietske jednotky. Podľa medzinárodných dohôd nemalo byť obyvateľstvo územia bývalého ČSR nijako perzekuované. 
22. novembra 1944 sa spolu s rodinou a susedmi skrývala v pivnici pod kuchyňou ich domu kvôli prebiehajúcim bojom v okolí. Pre panujúcu neistotu sa podobne ako mnohé iné ženy obliekla do čierneho, aby nevzbudzovala pozornosť vojakov. Po tom, čo do pivnice pri prehľadávaní domu nazrel jeden zo sovietskych vojakov, ju otec poslal do kuchyne, nech vojakovi prinesie jedlo. Dievča však vojaka zaujalo a preto jej prikázal, aby šla s ním. Keď nechcela, priamo jej povedal, že buď pôjde a vyspí sa s ním, alebo ju zabije. Keď opäť odmietla, povolil jej jednovetovú rozlúčku s otcom a na mieste ju zastrelil. Jej vražda zostala nepotrestaná. Nie je známy ani vojak, ktorý tento čin vykonal.
Pochovaná bola nasledujúceho dňa večer, keď ešte v okolí obce prebiehali boje.
Proces blahorečenia.
Proces blahorečenia Anny Kolesárovej prebiehal od 3. júla 2004. Jej hrob vo Vysokej nad Uhom je cieľom pútnikov z celého Slovenska, najmä z radov mládeže.
Pápež František 6. marca 2018 podpísal dekrét o mučeníctve Božej služobníčky Anny Kolesárovej, čím umožnil jej blahorečenie.
Anna Kolesárová bola vyhlásená za blahoslavenú 1. septembra 2018 v Košiciach. Pápež ustanovil deň liturgickej spomienky na blahoslavenú Annu na 20. november.

</doc>
<doc id="301545" title="Miro Jaroš" url="https://sk.wikipedia.org/wiki?curid=301545">
Miro Jaroš

Miro Jaroš (* 14. marec 1978, Žilina) je slovenský spevák.
Zo života.
Detstvo prežil v Tepličke nad Váhom. Po skončení strednej školy odišiel do Anglicka, kde viac ako dva roky pracoval a učil sa angličtinu. Po návrate na Slovensko založil hudobný projekt "On the way", neskôr chlapčenskú kapelu "R.A.Y.S". Nahrávky sa síce hrali v lokálnych rádiách, nezaujali však vydavateľstvá. 
V roku 2001 odišiel do Izraela s cieľom zarobiť si na vlastný album. Štyri roky prežil v Tel Avive. Zarábal si príležitostným modelingom a stvárnil malú úlohu v izraelskom filme "What a wonderful place". Spieval vokály pre tamojších interpretov, vďaka čomu sa zoznámil s producentom Gerrym Vlodavskym. Natočili niekoľko demonahrávok s východným feelingom, projekt ale nedokončili, keďže spevák v roku 2004 opustil Izrael kvôli relácii Slovensko hľadá Superstar. V súťaži skončil šiesty. Finalisti súťaže nahrali úspešný singel "Kým vieš snívať".
V roku 2005 mu vyšiel debutový album "Exoterika", ktorý získal platinovú platňu za predaj viac ako 10.000 hudobných nosičov. Nasledujúce albumy "Tlaková níž" (2008) a "Tráva musí rásť" (2010) obsahujú single, ktoré sa zaradili medzi najhranejšie slovenské piesne. V roku 2012 vydal spevák výberku svojich najväčších hitov pod názvom "Všetko najlepšie" a rozhodol sa pre pauzu vo svojej kariére. Otvoril si hudobné vydavateľstvo, pre Dominiku Mirgovú vyprodukoval úspešný album "#Nová" a začal spolupracovať s nadáciou Kvapka nádeje pre ktorú napísal pesničku Musím mať nádej. Od roku 2013 je tiež autorom detských motivačných knižiek. Hudobne sa Miro vrátil na scénu koncom roka 2014 kedy vydáva svoj piaty štúdiový album s názvom #5 (2014) a tiež detský album "Pesničky pre (ne)poslušné deti" (2014).

</doc>
<doc id="301631" title="Tübingen (mesto)" url="https://sk.wikipedia.org/wiki?curid=301631">
Tübingen (mesto)

Tübingen je staré nemecké univerzitné mesto neďaleko () od Stuttgartu na rieke Neckar. V súčasnosti má cca 83 tisíc stálych obyvateľov a cca 26 tisíc študentov. Je sídlom zemského okresu Tübingen. Administratívne patrí do spolkovej krajiny Bádensko-Württembersko.
Dejiny.
Prvá písomná zmienka o Tübingene pochádza z roku 1078, kedy sa spomína ako "Twingia". V polovici 13. storočia získal status mesta. Miestna Univerzita Eberharda Karla vznikla na konci 15. storočia na podnet grófa Eberharda z Barte.
Centrum mesta.
Historické centrum je tvorené najmä stredovekými hrazdovými domami a dvoma námestiami – "Marktplatz" s radnicou a Holzmarkt s kostolom Stiftskirche. Mesto púta pozornosť turistov svojim malebným riečnym nábrežím, na ktorom si jeho obyvatelia v stredoveku postavili svoje domy, priamo na mestských hradbách. Stojí tu aj známa Hölderlinova veža, v ktorej býval nemecký lyrik Friedrich Hölderlin. Dnes sa v nej nachádza jeho múzeum.
Nad centrom mesta sa týči zámok Hohentübingen prvýkrát zmienený, rovnako ako mesto, v roku 1078 a to ako "castrum twingia". V súčasnosti tu sídli časť fakulty kultúrnych vied a archeologické múzeum s veľkou expozíciou sadrových odliatkov antických sôch.
Okolie mesta.
V okolí mesta sa nachádza veľa historických pamiatok, ako je cisterciánsky kláštor v Bebenhausene, zámok Lichtenstein, Wurmlingenská kaplnka alebo vzdialenejší hrad Hohenzollern. Severne od mesta sa rozkladá prírodná rezervácia Schönbuch.

</doc>
<doc id="301709" title="Devínska hradná skala" url="https://sk.wikipedia.org/wiki?curid=301709">
Devínska hradná skala

Devínska hradná skala je hradné bralo a národná prírodná pamiatka. NPP bola vyhlásená v roku 1985 s výmerou chráneného územia . Devínska hradná skala je významná zoologická, botanická a geologická lokalita.
Steny brala sú vysoké približne a tvoria južný okraj obalovej jednotky tatrika Malých Karpát. Geologický podklad tvoria druhohorné dolomity, zlepence, vápence. Na hradnej skale sú zreteľné aj tektonické poruchy. Rozpínanie týchto prasklín je monitorované. V oblasti na našli viaceré fosílie. 
Devínska hradná skala je územie európskeho významu v správe štátnej ochrany prírody Správa CHKO Dunajské luhy.
Nachádza sa v katastrálnom území obce Devín v okrese Bratislava IV v Bratislavskom kraji s rozlohou 4,40 ha.
Územie bolo vyhlásené opatrením zo 7. decembra 2017, uverejneným v čiastke 6/2017 Vestníka MŽP SR, ktorým sa mení a dopĺňa národný zoznam území európskeho významu vydaný výnosom MŽP SR č.3/2004-5.1 z roku 2004 na základe uznesenia vlády Slovenskej republiky č. 495/2017 z 25. októbra 2017. Medzi územia európskeho významu bolo zaradené s identifikačným kódom SKUEV800 Devínska hradná skala.
Predmetom ochrany sú biotopy:
Predmetom ochrany sú tieto druhy:

</doc>
<doc id="301778" title="Braunschweig" url="https://sk.wikipedia.org/wiki?curid=301778">
Braunschweig

Braunschweig je veľkomesto v severnom Nemecku na juhovýchode spolkovej krajiny Dolné Sasko. S cca 245 000 obyvateľmi je po Hannovere druhým najväčším mestom. 
Dejiny mesta.
Do novembra 1918 bol Braunschweig rezidenčným sídlom Brunšvického vojvodstva. Po abdikácii vojvodu bol hlavným mestom Slobodného štátu Brunšvicka a to až do jeho zrušenia a začlenenia do novo zriadenej spolkovej krajiny Dolné Sasko v roku 1946. Až do zrušenia Zemského okresu Braunschweig v roku 1974 bol Braunschweig sídlom vládneho obvodu, ale ako mestský okres nepatril ku krajinskému okresu. Vládny obvod Braunschweig bol potom zrušený k 1. januáru 2005. Mesto je sídlom Vrchného krajinského súdu.
Kultúra.
V Braunschweigu je od roku 1952 udeľovaná najprestížnejšia cena za literatúru pre deti a mládež, Cena Friedricha Gerstäckera.

</doc>
<doc id="301889" title="Stéphane Peterhansel" url="https://sk.wikipedia.org/wiki?curid=301889">
Stéphane Peterhansel

Stéphane Peterhansel (* 6. apríl 1965 Échenoz-la-Méline, Francúzsko) je francúzsky automobilový pretekár, ktorý dokázal 14× zvíťaziť v Rely Dakar (z toho 6× na motocykli). Peterhansel začal svoju športovú kariéru na skateboarde a v 14. rokoch sa stal majstrom Francúzska. Neskôr začal jazdiť na endure, dvakrát bol majstrom Európy a raz zvíťazil na Šesťdňovej.
Rallye Dakar sa zúčastnil po prvýkrát v roku 1988 a to v kategórii motocyklov. V roku 1991 po prvýkrát zvíťazil, čo v kategórii motocyklov zopakoval ešte v rokoch 1992, 1993, 1995, 1997 a 1998. Od roku 1999 jazdí v kategórii automobilov, v ktorých zvíťazil v rokoch 2004, 2005, 2007, 2012, 2013, 2016, 2017 a 2021. Na 2. mieste dokončil Dakar v rokoch 2000 a 2014, tretí skončil v roku 2003 a 2020.

</doc>
<doc id="301965" title="Zámok Hohentübingen" url="https://sk.wikipedia.org/wiki?curid=301965">
Zámok Hohentübingen

Zámok Hohentübingen leží v centre mesta Tübingen v spolkovej krajine Bádensko-Württembersko.
Dejiny.
Tvorí ho komplex stredovekého hradu, novodobej rezidencie a zemskej pevnosti. Bol postavený v roku 1037 a patril miestnym falcgrófom, neskorší vojvodom Würtemberským, ktorí ho používali ako jedno zo svojich sídiel. Po prvé je zmieňovaný, rovnako ako mesto, v roku 1078 a to ako "castrum twingia". V 16. storočí bol výrazne rozšírený. V roku 1647 bol obliehaný Francúzmi, ktorí vypálili jednu z jeho veží.
Súčasnosť.
Od roku 1994 je hrad voľne prístupný verejnosti. V súčasnosti tu sídli časť fakulty kultúrnych vied Univerzity Eberharda Karla (Inštitút pravekých a stredovekých dejín, Inštitút pre klasickú archeológiu s numizmatickým pracoviskom, Egyptologický inštitút, Staroorientálny seminár a Etnologický seminár) a univerzitné múzeum s veľkou expozíciou najmä sadrových kópií antických sôch a archeologickou expozíciou.

</doc>
<doc id="301970" title="Albacete Balompié" url="https://sk.wikipedia.org/wiki?curid=301970">
Albacete Balompié

Albacete Balompié, S.A.D. je španielsky futbalový klub so sídlom v Albacete, v autonómnej oblasti Kastília-La Mancha. Bol založený 2. augusta 1940 a aktuálne hrá Segunda División, druhej najvyššej španielskej futbalovej súťaži, v sezóne 2008/09 v nej skončil na 15. mieste. 
História.
Klub bol založený v roku 1940 pod názvom Albacete Fútbol Asociación, ktorý bol neskôr upravený tak, aby to znelo viac španielsky. Po dlhých rokoch strávených v nižších súťažiach, Albacete po prvýkrát hralo Segunda División v sezóne 1985/86 a tento úspech opätovne zopakovalo o päť rokov neskôr. 
V roku 1989 prevzal tím tréner Benito Floro, ktorý s ním následne postúpil zo Segunda División B až do Primera División, kde skončil na veľmi dobrom 7. mieste. Floro sa neskôr stal trénerom Realu Madrid a o dve sezóny neskôr, keď tím zostúpil do Segunda División, sa vrátil k nemu vrátil. 
V tomto období Albacete zažilo vážne ekonomické a športové ťažkosti. Na vrcholnú úroveň sa vrátilo až v sezóne 2003/04 zásluhou trénera Césara Ferranda (neskôr trénoval Atlético Madrid). V nasledujúcej sezóne 2004/05 však klub zostúpil, potom čo z 38 zápasov vyhral len šesť. Odvtedy je Albacete stabilným členom Segunda División.
Štadión.
Domovským stánkom Albacete Balompié je štadión Carlosa Belmonteho, ktorý má kapacitu 17 300 miest. Bol vybudovaný v roku 1960 a dvakrát bol rekonštruovaný, posledná prestavba prebehla v roku 1998. 
Prezidenti.
Súčasným prezidentom klubu je Rafael Candel Jiménez. 
Tréneri.
Súčasným trénerom klubu je Julián Rubio.

</doc>
<doc id="302096" title="Borovica lesná" url="https://sk.wikipedia.org/wiki?curid=302096">
Borovica lesná

Borovica lesná (staršie: borovica sosna, (?) "borovica sosnová"; skrátene: sosna; "Pinus sylvestris" alebo "Pinus silvestris") je ihličnatý strom s mohutným, hlboko idúcim hlavným koreňom a široko rozostretou až plochou korunou.
Vzhľad.
Má vysoko posadenú korunu a dorastá do výšky 20 až 40 m. Ihlice sú dlhé 4-8 cm, vyrastajú vo zväzkoch po dvoch z brachyblastu. Kvitne v máji a júni. Vajcovito-kužeľovité šišky sú visiace, nedozreté zelené, dozreté sivohnedé, 3-6 cm dlhé a 1-3cm široké a semená sú krídlaté. Samčie šišky sú žltkasté, samičie sú červenkasté, zvyčajne párovité na konci vetví.
Výskyt.
Areál borovice lesnej zahŕňa mierny a chladnejší pás celej Eurázie; južné hranice areálu sa nachádzajú približne na 45º a 50º s. š., na sever sa vyskytuje až po polárny kruh. V Európe sa výnimočne nachádza aj v Stredomorí, ale napr. v južnej Ukrajine a Rusku sa prirodzene nevyskytuje. Najsevernejší výskyt borovice sosnovej je Laponsko. V Severnej Amerike je pestovaná iba lesnícky.

</doc>
<doc id="302212" title="George Martin" url="https://sk.wikipedia.org/wiki?curid=302212">
George Martin

Sir George Henry Martin CBE (* 3. január 1926, Londýn, Spojené kráľovstvo8. marec 2016) bol britský hudobný producent, aranžér, skladateľ a hudobník. Bol považovaný za jedného z najvýznamnejších producentov histórie populárnej hudby. Býva označovaný za „"piateho Beatle"“, spolupracoval na nahrávaní viacerých hitov skupiny The Beatles a nahral aj niektoré klavírne party v ich skladbách.
George Martin nebol producentom len nahrávok skupiny, The Beatles. Mal za sebou úspešné projekty s ďalšími hudobníkmi. Produkoval spolu 30 singlov a 16 albumov, ktoré boli na prvej priečke v Spojenom kráľovstve a 23 singlov a 19 hudobných albumov, ktoré sa dostali na vrchol hitparád Severnej Ameriky.
Výber z diskografie, ktorú Martin produkoval.
George Martin bol producentom drvivej väčšiny nahrávok skupina The Beatles a albumov, ktoré nahral Paul McCartney s manželkou Lindou a skupinou Wings.

</doc>
<doc id="302313" title="Martin Višňovský" url="https://sk.wikipedia.org/wiki?curid=302313">
Martin Višňovský

Martin Višňovský (* 21. september 1978, Prešov) je slovenský hudobník, basgitarista a spevák, organizátor podujatí, zakladateľ klubu Stromoradie, známy predovšetkým vďaka pôsobeniu v alternatívno-rockovej skupine Chiki liki tu-a.
V hudbe je príznačný svojim špecifickým vokálom a kreatívnym prístupom v hre na basgitaru. Je známy aj vďaka vtipným, a v rannej tvorbe melancholickým textom, tematicky a spoločensky zasadeným do prostredia mesta Prešov a okolia, ktoré mu poskytuje prirodzenú inšpiráciu. Zároveň sa venuje manažmentu kapely. Martin Višňovský sa podieľa aj na prešovskom hudobnom živote spoluorganizovaním koncertov (Apocalyptica, Randy Brecker, Pražský výběr, Jiří Schmitzer, Bez ladu a skladu, Buty, Mňága a Žďorp) a hudobných podujatí a festivalov (Za slobodu prejavu, East side festival, Dni mesta Prešov, Koncert pre Jána a Martinu).  V rokoch 2002 – 2007 bol členom Akadémie slovenskej populárnej hudby, 2009 – 2011 výkonným riaditeľom Rádia Prešov, 2012 – 2018 riaditeľ Panorama media. V roku 2018 založil s Petrom Šimom hudobný klub "Stromoradie", kde je dramaturgom programu. Je bratom bubeníka Tomáša Višňovského (Chiki liki tu-a) a saxofonistu a basgitaristu Jána Višňovského (Ali ibn Rachid).
Životopis.
Martin sa narodil v Prešove ako v poradí štvrté z piatich detí. Vyštudoval Obchodnú akadémiu v Prešove, kde so spolužiakom Petrom Šimom založili v roku 1995 kapelu Chiki liki tu-a. V mladosti sa venoval aj basketbalu, kapitánom prešovských basketbalistov bol v rokoch 19901996. Tri semestre navštevoval Fakultu manažmentu Prešovskej univerzity, ktorú zanechal kvôli koncertovaniu s kapelou.
Kariéra.
Od roku je 1995 zakladajúcim členom, basgitaristom, spevákom, textárom a manažérom Chiki liki tu-a v jednej osobe. S kapelou odohral cez 1400 koncertov v 15-tich krajinách Európy. Nevynechali kluby v mestách Paríž, Bordeaux, Londýn, Dublin, Belfast, Budapešť, Berlín, Drážďany, Skopje, Ľubľana, Praha, Varšava, Krakov, Bratislava, Viedeň ako aj vystúpenia na festivaloch Sziget, Trutnov Open Air, Pohoda, Rock for People, Colours of Ostrava, Schengen fest, Taksirat, Grape. Vydali šesť radových albumov a získali niekoľko ocenení. "Nezatváraj Milan dvere" (1998), "Budeš musel vlasy na blond prefarbil" (2000), "Choďte sa hrať pred vlastný vchod" (2003), "Dvojkilometrový jeleň" (2005), "Slzy tvý mámy, Šedivý a spol." (2015) a "3 x 4 =13" (2016). Album "Slzy tvý mámy, Šedivý a spol." získal cenu poslucháčov Rádia_FM Album roka 2015 Radio_Head Awards.
Zorganizované podujatia.
Koncerty.
Apocalyptica, Haydamaky, Sabot, Másfél, The Plastic People of the Universe, Persiana Jones,  Zdob shi Zdub, Bez ladu a skladu, Laura a její tygři, Vypsaná fixa, Nagual, Myster Möbius, Ali ibn Rachid.
Festivaly.
Za slobodu prejavu, East side festival, Vrbovské vetry, Koncert pre Jána a Martinu.
Dni mesta Prešov.
Pražský Výběr II., Vidiek, Hex, Komajota, Billy Barman, Polemic, Srečna mladina,  Korai Öröm, Deti Picasso, Katarína Knechtová, Horkýže Slíže, Mango Molas, Cathy Davey, Squartet.
Stromoradie.
Chiki liki tu-a, Abusus, Kniha Jobusova, Komajota, Raptor Koch, Vojdi, Sto múch, Para, Gladiátor, Pete Biggin, Eugen Botos, Darkness Positive, Fúzy Múzy, Slobodná Európa, Edo Klena a Klenoty, Emilio Pinchi, Korai Trancemission, Akustika, Koneskhan, Saténové ruky, O.B.D., Mindspy, Jana Uriel Kratochvílová, Jirka Hrubeš, AMC trio, ĽH Stana Baláža, Says, Luvver, Barokový koncert Toník Horkel, Le Singe Blanc, Don Vito, Hrana, Davová psychóza, N3O, Zuzana Mikulcová, Peter Lipa, Natural, Norman Beaker Trio, Juraj Griglák, Johan Svensson, Juraj Burian, Pavel Morochovič trio, Mloci, Walter Schnitzelsson, Veronika Rabada, VBPS, Korben Dallas, Jiří Schmitzer, Hoten Toten, Družina, Mňága a Žďorp, Hrdza, Fermáta, Randy Brecker, Castaway, Úzka krajina, Hurragun, Strana Východná, Karavana, HPdB, Otras, Medial Banana, Papyllon, IMT Smile, Mala Lata, Gregos, Trilobeat, Viki Olejárová, Michal Pavlíček, Karpatské Chrbáty, Gloom, Elevenhill, Altar Quintet.

</doc>
<doc id="302377" title="Štartovací komplex 19 na Cape Canaveral Space Force Station" url="https://sk.wikipedia.org/wiki?curid=302377">
Štartovací komplex 19 na Cape Canaveral Space Force Station

Štartovací komplex 19 (; skratka: "LC-19") bolo jedno zo štartovacích miest na Základni vzdušných síl Cape Canaveral na Floride. Bol postavený na konci päťdesiatych rokov dvadsiateho storočia spoločne s komplexmi LC-15, LC-16 a LC-20. Spočiatku na ňom prebiehali testovacie štarty rakiet SM-68 Titan a LGM-25 Titan 2. Neskôr komplex prešiel pod správu NASA a bol prispôsobený pre štarty rakiet Titan 2 GLV v programe Gemini. 
Celkom sa tu uskutočnilo 27 štartov. Prvý štart sa uskutočnil 14. augusta 1959, ale bol neúspešný a raketa SM-68 explodovala na odpaľovacej rampe. Prvý úspešný štart sa odohral 2. februára 1960. Od roku 1964 tu štartovali rakety Titan 2 GLV programu Gemini. Misie Gemini 1 a 2 boli bezpilotné a Gemini 3 až 12 mali dvojčlennú posádku.

</doc>
<doc id="302678" title="Chrám Ochrany Bohorodičky (Korejovce)" url="https://sk.wikipedia.org/wiki?curid=302678">
Chrám Ochrany Bohorodičky (Korejovce)

Chrám Ochrany Bohorodičky je gréckokatolícka cerkev v obci Korejovce.
História.
Chrám bol postavený v roku 1761. Od roku 1968 je národnou kultúrnou pamiatkou Slovenskej republiky.
Opis.
Chrám tvorí trojpriestorová drevená stavba na plytkom kamennom základe. Veža chrámu vystupuje z hmoty sakrálneho objektu a tvorí podvežie v ktorom je malá vstupná predsieň. Veža, stanová strecha nad loďou a sedlová strecha nad svätyňou sú zakončené šindľovými cibuľkami s kovanými železnými krížmi. Objekt je v exteriéri chránený pred poveternostnými vplyvmi vertikálne kladenými smrekovými doskami s lištami. Strecha je pokrytá šindľom. V interiéri je nekompletný ikonostas z ktorého sa zachovali sa len fragmenty. Pochádza z druhej polovice 18. storočia.
Pred objektom je drevená zvonica s tromi zvonmi. Na jednom zvone z roku 1769 je nápis s reliéfom svätej Rodiny. Druhý zvon z roku 1771 má nápis a reliéf s dekórom kríža, pod ním Panna Mária Sedembolestná a svätá Trojica. Tretí je z roku 1835 a je zdobený dekórom dubových listov a nápisom.

</doc>
<doc id="302707" title="Amorfná látka" url="https://sk.wikipedia.org/wiki?curid=302707">
Amorfná látka

Amorfná látka je tuhá látka, ktorá nemá kryštálovú štruktúru. Je v pevnom skupenstve, jej stavebné častice nie sú pravidelne usporiadané (nevytvárajú kryštály). Energeticky, amorfný stav pre látku nie je veľmi výhodný, takéto látky sa niekedy nazývajú aj "metastabilné". Príkladom amorfných látok je sklo, alebo väčšina polymérov (či už syntetických alebo prírodných) – živice, vosk, celulóza, kaučuk atď.
Amorfný stav možno dosiahnuť rýchlym prechodom z kvapalnej fázy (resp. taveniny) do tuhej prudkým ochladením, a aj samotné amorfné látky sa niekedy označujú za kvapaliny s vysokou viskozitou. Pohyblivosť častíc látky klesá s poklesom teploty a ak dôjde k rýchlemu poklesu, nestihnú sa častice preusporiadať do kryštálovej štruktúry. Vlastná pohyblivosť častíc závisí aj od ich veľkosti, preto práve makromolekuly (polyméry, kremičitany) sú v tuhom stave amorfné. Pri zahrievaní amorfné látky neprechádzajú do kvapalnej fázy skokom, ale postupne mäknú až sa pri určitej teplote roztopia.

</doc>
<doc id="302731" title="Ymnos eis tin Eleftherian" url="https://sk.wikipedia.org/wiki?curid=302731">
Ymnos eis tin Eleftherian

Ymnos eis tin Eleftherian, katharevusa: Ύμνος εις την Ελευθερίαν ("Ymnos eis tin Eleftherian"), je grécka hymna, neskôr i cyperská.
Dejiny hymny.
Grécka hymna pochádza z básne, ktorá by sa slovensky dala vzletne preložiť ako „Chválospev slobode“. "Eleftheria" ("Sloboda") je dodnes obľúbené grécke ženské meno, ktoré sa vzťahuje k starovekej Aténe. Báseň obsahujúcu 158 veršov napísal vtedy ešte mladý národný básnik Dionysios Solomós, ktorého inšpiroval boj gréckeho národa v revolúcii roku 1821. Hymna ospevuje hrdinstvo gréckych bojovníkov, popisuje ich utrpenie a obetavosť, odsudzuje politiku mocností voči Grécku. 
O sedem rokov neskôr známy hudobník, Nikolaos Mantzaros, zložil hudbu. Dielo si získalo obľubu a priazeň gréckeho kráľa Ottona I. ktorý odmenil oboch autorov. Avšak oficiálnou hymnou zostala naďalej nemecká cisárska hymna. Až po abdikácii kráľa parlament prijal za hymnu dielo Soloma a Mantzara. Melódia piesne je zvláštnym netypickým metrom, ktorý pochádza z ľudového tanca tsamiko. 
V roku 1865 zaviedol grécky kráľ Juraj I. štátnu hymnu Grécka. Guinessova kniha rekordov ju uvádza ako najdlhšiu pieseň tohoto druhu (158 veršov). Spieva sa však iba prvá sloha. Od roku 1966 je "Ymnos eis tin Eleftherian" zároveň hymnou Cypru. Cyperskí Turci sa však hlásia k hymne tureckej. Východiskom z tejto situácie môže byť oznamovaná zmena najdôležitejšej národnej piesne.
Text a slovenský preklad hymny.
Keď sa hymna spieva posledné dva verše sa opakujú 3-krát.

</doc>
<doc id="302846" title="Clube de Regatas do Flamengo" url="https://sk.wikipedia.org/wiki?curid=302846">
Clube de Regatas do Flamengo

Clube de Regatas do Flamengo je brazílsky športový klub sídliaci v Rio de Janeiro. Klubové farby Flamega sú červená a čierna. Klub je známy pre jeho futbalový tím, ktorý hrá brazílsku najvyššiu súťaž.
Futbalový klub bol založený v roku 1911, kedy odišla skupinka hráčov z konkurenčného Fluminense. Zlatá éra klubu začala v roku 1978, kedy klub získal Majstrovstvá Ria de Janeira. Nasledujúcich 5 rokov tím, ktorý tvorili predovšetkým Júnior, Carpegiani, Adílio, Cláudio Adão, Tita a Zico, získal viaceré ocenenia. V roku 1981 to bol Pohár osloboditeľov pre majstra Južnej Ameriky a následne aj Interkontinentálny pohár.
V rokoch 1984 až 2009 bola hlavným sponzorom klubu spoločnosť Petrobras.

</doc>
<doc id="302908" title="Microsoft PowerPoint" url="https://sk.wikipedia.org/wiki?curid=302908">
Microsoft PowerPoint

Microsoft PowerPoint je program na tvorenie prezentácií od spoločnosti Microsoft. Je súčasťou balíka Microsoft Office, a beží pod operačnými systémami Microsoft Windows a Mac OS.
PowerPoint používa široká skupina ľudí od podnikateľov, pedagógov, študentov až po inštruktorov a patrí medzi najrozšírenejšie prezentačné programy. 
Prvú verziu PowerPointu, ktorá sa vtedy volala „Presenter“ navrhli 14.8.1984 Dennis Austin a Robert Gaskins z firmy Forethought, Inc. (sro) v Sunnyvale v Kalifornii. Počítačovú verziu vyvíjali Austin s Thomasom Rudkinom. V roku 1987 ho premenovali na „PowerPoint“ pre problém s ochranou známkou (pozri web stránku Roberta Gaskinsa ). Prvá verzia PowerPointu 1.0 bola vydaná v apríli 1987. Bola určená pre počítače Macintosh. V auguste 1987 program predali Microsoftu za 14 miliónov USD a skupina okolo Guskinsa sa stala Graphics Business oddelením Microsoftu a ďalej pracovala na vývoji PowerPointu.
Pred PowerPoint-om 97 bola prezentácia lineárna, vždy prebiehala od jednej snímky k nasledovnej. PowerPoint 97 predstavil hypertextové odkazy, makro programovací jazyk VBA a vlastné animácie, ktoré umožňujú užívateľom skočiť počas prezentácie na ľubovoľné miesto alebo vytvoriť animáciu na snímke. 
Verzia 2010 bola doplnená o možnosť zachytávania obrazovky (Screen capture) priamo v PowerPointe a pridávanie efektov k obrázkom. Ďalšími vylepšeniami sú nové vlastné animácie a možnosť komprimovaním vložených obrázkov a odstránením histórie ich zmien zmenšiť celkovú veľkosť prezentácie.
Vo verzii 2013 bol vylepšený nástroj Zobrazenie pre prezentujúceho, kde už nie je viac potrebné mať viac monitorov. Je tu možné aj približovanie v snímke, rýchle prepínanie medzi snímkami vďaka Slide Navigator.
Automaticky je tu už nastavená širokouhlá snímka 16:9. Boli pridané aj nové návrhy a ich variácie. Pribudli komentáre, zdieľanie súborov Office s cloudovými službami, kde je možné naraz pracovať s ostatnými ľuďmi na jednej prezentácii, kde zmeny vidíte hneď, ako sú vykonané.

</doc>
<doc id="302989" title="Transdanubikum" url="https://sk.wikipedia.org/wiki?curid=302989">
Transdanubikum

Transdanubikum alebo bakonyikum je tektonická jednotka Západných Karpát, ktorá tvorí severozápadnú časť podložia Panónskej panvy, resp. západnú časť bloku Pelso, čo je maďarský ekvivalent Interných Západných Karpát. Na povrch vystupuje vo výstupoch predterciérneho podložia v Zadunajskom stredohorí severne od Balatonu na maďarskom území. V podloží Dunajskej panvy zasahuje aj na slovenské územie južne od hurbanovského zlomu. Tvoria ho spodnopaleozoické a metamorfované mladopaleozoické a mezozoické sedimentárne komplexy, ktoré prekrývajú mladšie popríkrovové terciérne sedimenty.
Geologická stavba.
V podloží mladších terciérnych panvových komplexov je na severe obmedzené líniou Hurbanovo-Diósjenő, na severozápade ju ohraničuje rábska línia a na juhu stredomaďarská línia (alebo balatonská línia). Styk transdanubika s bükkikom tvorí zlomová línia Darnó. Horniny transdanubika vystupujú v pohoriach Gerecse, Vértes, Budínske kopce, Balatonské vrchy, Bakonský les a Csövárskych vrchoch východne od Dunaja. Na slovenskom území nevystupujú horniny transdanubika na povrch, pretože sú prekryté sekvenciami budínskeho paleogénu. Horniny korelované s transdanubikom však navŕtal vrt ZH-1 (Zelený Háj, južne od Hurbanova).
Transdanubikum by malo nadväzovať na južné zóny Centrálnych Álp. Niekedy býva považovaná za ekvivalent vrchného austroalpínskeho príkrovu. Javí značnú podobnosť s juhoalpskými jednotkami.
Stratigrafia.
Predpokladá sa jeho zošupinovatelá stavba, ktorá však nie je z povrchových výstupov zrejmá. Najstaršie celky tvorené horninami spodného paleozoika, vystupujú pri jazere Balaton. Sú budované hlavne staršími vulkanicko-sedimentárnymi formáciami, tvorenými ílovitými bridlicami, fylitmi, nad ktorými ležia mladšie ordovicko-silúrske bridlice, lydity, kremenné fylity a vulkanity – ryolity až andezity. Z obdobia devónu sa zochovali premenené mramory a z karbónu bridlice a vápence. Väčšina týchto paleozoických sukcesií bola v priebehu hercýnskej orogenézy postihnutá premenou. V pohorí Velence vystupujú aj mladovaríske granitoidy A-typu.
Mladší sedimentárny vrchnopermsko-spodnokriedový sled, transgresívne nasadajúci na staršie horniny tvoria prevažne plytkovodné karbonáty: vápence a dolomity. V ladine sa s plytkovodná sedimentácia ukončila a usadzovali sa sliene, hľuznaté a rohovcové vápence. Tento jav bol zrejme dôsledkom riftingu meliatika. V niektorých horizontoch sa objavujú aj vložky tufov. Po karne došlo k vyrovnaniu depresií a usadzovaniu hauptdolomitu a dachsteinských vápencov. V jure bol priestor rozrôznený s vyvýšeninami, na ktorých sedimentovali krinoidové vápence a hlbokovodné priestory. Z hornín toarského veku je známy kondenzovaný horizont s Mn-rudami. V álene až keloveji sa usadzovali rádiolarity, neskôr opäť vápence. V pohorí Gerecse sa v tomto období usadili na vrch hrubnúce sekvencie turbiditov s ofiolitovým materiálom.
Po albe v spodnej kriede došlo k deformácii hornín transdanubika. Neskôr poračovala potektonická sedimentácia napr. koňackými bauxitmi, významnejšie polohy bauxitov sa však uložili v priebehu eocénu.

</doc>
<doc id="303045" title="Soňa Dorničová" url="https://sk.wikipedia.org/wiki?curid=303045">
Soňa Dorničová

Soňa Dorničová (* 15. február 1990, Bratislava) je slovenská úspešná synchronizovaná plavkyňa. Kariéru začala v roku 1999 v klube Slávia STU Bratislava pod vedením Ivany a Márie Zozuľákovej, neskôr ŠK Synchro Bratislava pod vedením sestier Allárových a kariéru ukončila v klube Iuventa Bratislava pod vedením Nory Bobokovej. Bola členkou Slovenskej reprezentácie. V roku 2007 vyhrala medzinárodné juniorské majstrovstvá Slovenska v sólo kategórii ako aj s Dášou Baloghovou a náhradníčkou Andreou Vojkovičovou v kategórii dvojíc. Viacnásobná majsterka Slovenska v kategóriach - povinné figúry, sólo, duo, tím, combo. Kariéru ukončila v roku 2008 následkom športového zranenia. Je dcérou Ivana Dorniča a Soni Dorničovej st., sestrou Ivana Dorniča.
V súčasnosti sa pod umeleckým menom Argolla Aqua Sonia venuje akrobatickým vystúpeniam v priesvitnom bazéne water bowl. 

</doc>
<doc id="303178" title="Hoblík (vrch v Malej Fatre)" url="https://sk.wikipedia.org/wiki?curid=303178">
Hoblík (vrch v Malej Fatre)

Hoblík () je vrch v severnej časti Lúčanskej Malej Fatry. Leží nad obcou Višňové a Stráňavy, približne juhovýchodne od Žiliny. 
Poloha.
Nachádza sa v strednej časti pohoria, v geomorfologickom podcelku Lúčanská Fatra a jej časti Lúčanské Veterné hole. Vrch leží v Žilinskom kraji, v okrese Žilina a v katastrálnom území obce Višňové. Najbližšími vrcholmi sú východným smerom ležiaci Polom (), južne situovaný Minčol () a na západe Valientov diel ().
Opis.
Vrch na okraji Malej Fatry zaujme už od mesta Žilina svojím kužeľovitým tvarom a skalnými výbežkami západnej strany. Rovnako ako severný sused Polom () a južný Valientov diel (), aj Hoblík tvoria dolomity, ktoré tu boli v minulosti ťažené. Hoblík obteká zo západnej strany potok Rosinka, od východu Stráňavský potok (Hýrov). Na úpätí, hneď na začiatku Višňovskej doliny, sa nachádza dlhá Hoblíkova jaskyňa a neďaleko aj Višňovská jaskyňa. Niekoľko nových objavov popri jaskyni "Stráňavská diera" potvrdilo jaskynné útvary i v Stráňavskej doline. Rozoklaná západná časť vrchu poskytuje výborné podmienky pre lezenie a popri ferrate tu je viacero lezeckých trás. Svahy pokrýva zmiešaný les, čo znemožňuje rozsiahlejší výhľad. Vrcholová časť je na okraji brala, preto ponúka obmedzený výhľad južným smerom na hlavný hrebeň Malej Fatry.
Ferrata.
Dobrovoľníci Klubu turistov a horolezcov Javorník s podporou SVTS a so súhlasom urbáru Višňové vybudovali v roku 2003 dve zabezpečené cesty, využívajúce skalný terén Hoblíka. Slúžia na výcvik členov KST, SHS JAMES, SVTS, príslušníkov ozbrojených síl a polície, záchranárov a prístupné sú z ústia Višňovskej doliny.
Výhľady.
Zalesnený vrchol obmedzuje výhľad severným a východným smerom, no ponúka zaujímavé scenérie okolitých vrchov Suchárová (), Úplaz (), Malý Minčol (), Minčol (), Valientov diel () a nimi zovretej Višňovskej doliny. Zo západných svahov, kde je kvôli skalným útesom menej vegetácie a viacero vhodných vyhliadok, možno pozorovať časť Žilinskej pahorkatiny, ako aj časť Strážovských vrchov, Súľovských vrchov a Javorníkov. Pri vhodných podmienkach možno zhliadnuť tisícovky Moravsko-sliezskych Beskýd (Kněhyně, Smrk a Lysá hora).
Prístup.
Na vrchol nevedú značkované trasy, prístup je možný lesom od obce Višňové i z južnej strany z Višňovskej doliny.

</doc>
<doc id="303497" title="Rovnobežka (geometria)" url="https://sk.wikipedia.org/wiki?curid=303497">
Rovnobežka (geometria)

Rovnobežka alebo paralela je priamka majúca s inou priamkou stálu vzájomnú vzdialenosť. Rovnobežky sa nikde nepretínajú a ani nemajú spoločné body. V matematickom zápise sa rovnobežky označujú znakom rovnobežnosti, čiže napríklad rovnobežnosť priamky formula_1 s priamkou formula_2 sa dá zapísať ako formula_3.
Konštrukcia rovnobežiek.
Rovnobežky sa rysujú pomocou 1 alebo 2 pravítok, pričom jedno z nich musí byť trojuholníkové pravítko z ryskou.
Pokiaľ pracujeme iba s jedným pravítkom priložíme ho tak aby ryska presne ležala na priamke, ku ktorej ideme narysovať rovnobežku a po prepone pravítka (najdlhšej strane) si vyznačíme pomocnú čiaru. Tá je na pôvodnú priamku kolmá, čo môžeme využiť tak, že na túto pomocnú čiaru priložíme pravítko tak aby jeho ryska ležala presne na tejto pomocnej čiare a po prepone narysujeme výslednú priamku, tá je taktiež na pomocnú čiaru kolmá a keďže obidve priamky sú na túto čiaru kolmé - majú rovnaký uhol, sú navzájom rovnobežné.
Spôsob rysovania s dvomi pravítkami je podobný a začína sa tak isto až na to, že pomocnú čiaru nahradíme 2. pravítkom, ktoré priložíme k prvému, trojuholníkovému pravítku. Na 2. pravítku si vyznačíme bod, kde bude priamka začínať, následne posunieme trojuholníkové pravítko po 2. pravítku tak aby jeden koniec rysky ležal na bode, ktorý sme si vyznačili a vyznačíme ešte jeden bod na druhom konci rysky. Po spojení týchto dvoch bodov dostaneme priamku, ktorá je rovnobežná s pôvodnou.

</doc>
<doc id="303715" title="Gymnázium sv. Františka Assiského" url="https://sk.wikipedia.org/wiki?curid=303715">
Gymnázium sv. Františka Assiského

Gymnázium sv. Františka Assiského je štvorročné gymnázium – študijný odbor 79-02-5 gymnázium so všeobecnými triedami a osemročné gymnázium – študijný odbor 79-82-5 gymnázium zameranie: 73 cudzie jazyky pre žiakov od piateho ročníka. Škola je situovaná v historickom centre mesta Levoča, ktoré bolo zaradené medzi pamiatky UNESCO.
História.
Levoča má bohaté tradície v školstve a kultúre. Už v 15. storočí existovala v meste prvá stredná škola. Pôvodná stredná škola bola katolícka, v roku 1544 vzniká evanjelické gymnázium. Rektor Ján Mylius roku 1589 zostavil študijný poriadok levočskej strednej školy, ktorý je jedným z najlepších v tejto dobe. Od roku 1658 do roku 1664 je jeho rektorom Gašpar Hain, známy autor levočskej kroniky. Rektorom na tejto škole bol aj Leonard Cox, ktorý bol prvým vychovávateľom anglického kráľa Henricha VIII.
V roku 1672 Leopold I. založil v Levoči katolícke gymnázium. Za finančnej podpory Juraja Szecenyiho bol v Levoči r. 1684 založený konvikt. V rokoch 1746 – 1747 na levočskom gymnáziu pôsobil významný profesor Maximilián Hell. Vo hvezdárstve dosiahol tak významných úspechov, že ho Mária Terézia pozvala do Viedne a v roku 1768 poverila pozorovaním a vypočítaním vzdialenosti medzi Slnkom a Zemou.
V roku 1861 bolo levočské gymnázium pomaďarčené, ale vyučovala sa na ňom i slovenčina a nemčina, po roku 1867 už iba po maďarsky a škola bola premenená na osemtriedne klasické gymnázium – Kráľovské katolícke vyššie gymnázium.
Moderná história:
Gymnázium sv. Františka Assiského v Levoči vzniklo v zmysle zákona SNR č.542/1990 Zb. a bolo Ministerstvom školstva SR zaradené do siete stredných škôl na Slovensku dňa 20.6.1991.
Budova gymnázia.
Bývalá budova školy je zo 14. storočia – Kláštorská 38. Historicky cenná je hlavne krížová chodba a átrium s fontánou. Zaujímavý je preklad latinského nápisu na škole:
Na dobrotivý príkaz a nariadenie posvätného cisárstvo- kráľovského majestátu šťastne panujúcej Márie Terézie bolo nám bratom konventuálom zverené levočské vyššie gymnázium. Aby sme vychovávali mládež, ako to vyplýva z príslušných inštrukcií intimátu Vysokej uhorskej kráľovskej miestodržiteľskej rady doručeného dňa 12. Augusta 1776 velebnému vysokodôstojnému otcovi magistrovi Romanovi Jakabfalvimu provinciálnemu ministrovi a generálnemu inšpektorovi požehnanej uhorskej provincie sv. Alžbety, podľa znenia ktorého za riaditeľa miestneho gymnázia bol menovaný vysokodôstojný otec magister Amadeus Kežmarský. Stály definitor uvedenej provincie, profesormi zas dôstojný otec bakalár Izidor Szokolay pre retorikov a poetikov, dôstojný otec bakalár Vitus Paar pre syntaxistov a gramatokov, dôstojný otec Atanazius Knakler pre najnižšie, elementárne triedy, dôstojný otec Patrícius Šimko ako mimoriadny profesor. Po ustanovení týchto 1. Septembra bola dôstojnými otcami profesormi mládež vovedená do tried a potom veľadôstojným otcom miestnym riaditeľom celebrovaná slávnostná omša k Duchu Svätému za študijné úspechy, a tak sa začalo vyučovanie.
Od roku 2009 sa škola premiestnila do moderných zrekonštruovaných priestorov na Kláštorskej ulici č. 24.
Štúdium.
Vo výchovno-vyučovacom procese postupuje škola v duchu deklarácie GRAVISSIMUM EDUCATIONIS, snaží sa pre žiakov vytvárať ovzdušie preniknuté duchom slobody a lásky podľa evanjelia, dávať do súladu ľudskú kultúru vo svojom celku s posolstvom spásy tak, aby viera osvecovala vedomosti o svete, živote a spoločnosti, ktoré žiaci postupne nadobúdajú.
Obsahom výchovy je intelektuálny a mravný rast každej osobnosti, snaha dosiahnuť vyvážený rozumový, duchovný, mravný, citový a fyzický rast žiakov.
Cieľom výchovno-vzdelávacieho systému má byť kresťan, občan nášho štátu, schopný demokratického správania sa, komunikácie, tolerancie, uvedomujúci si kvality vlastnej osobnosti a využívajúci individuálne schopnosti.
Pestrá je školská záujmová činnosť. Škola sa pravidelne zapája do predmetových olympiád, stredoškolskej odbornej činnosti (SOČ), športových a umeleckých súťaží, viacerých i zahraničných projektov ako napríklad Dreams and Teams, Comenius a ďalších. Organizuje tanečný, lyžiarsky a turistický kurz a vydáva vlastný časopis. Žiaci si môžu vybrať z pestrej ponuky krúžkov a mimoškolských aktivít. Okrem toho sa organizujú študijné pobyty v zahraničí, kde majú žiaci možnosť zdokonaliť sa v jazykových zručnostiach.
Bližšie informácie o škole sú prístupné na webstránke školy.

</doc>
<doc id="303778" title="Trofeje NHL" url="https://sk.wikipedia.org/wiki?curid=303778">
Trofeje NHL

National Hockey League každoročne udeľuje trofeje pre hráčov a kluby. Najstaršia a najcennejšia trofej je Stanley Cup, ktorá bola prvýkrát udelená v roku 1893. Momentálne sa udeľuje 22 trofejí z toho sú 4 tímové a 17 pre jednotlivcov.
Dejiny.
Prvá udelená trofej bola O’Brien Trophy v roku 1910, ktorú používala National Hockey Association do roku 1918, keď ju prebrala National Hockey League. Udeľovala sa víťazovi play-off až do roku 1924, keď ju vystriedala Prince of Wales Trophy. V roku 1926 sa oficiálne začal používať Stanley Cup. 
Prince of Wales Trophy sa udeľuje pre víťaza východnej konferencie. Pre západnú konferenciu sa udeľuje Clarence Sutherland Campbell Bowl. Najmladšou klubovou trofejou je President’s Trophy, udeľovaná pre najlepší klub v základnej časti. 
Prvá inviduálna trofej bola Hart Memorial Trophy, pre najužitočnejšieho hráča ktorá vznikla v roku 1924. O rok vznikla trofej Lady Byng Memorial Trophy pre najslušnejšieho hráča. V roku 1927 vznikla Vezina Trophy pre najlepšieho brankára. V roku 1965 bola prvýkrát udelená trofej v play-off Conn Smythe Trophy pre najužitočnejšieho hráča. Posledná udelená trofej je NHL Lifetime Achievement Award.

</doc>
<doc id="303841" title="Nefrotický syndróm" url="https://sk.wikipedia.org/wiki?curid=303841">
Nefrotický syndróm

Nefrotický syndróm je súbor klinických a laboratórnych príznakov, ktoré vznikajú v dôsledku výraznej proteinúrie, teda strát bielkovín močom. Najvýraznejším príznakom sú opuchy, najčastejšie očných viečok, dolných končatín alebo pohlavných orgánov, ďalej sa objavuje hromadenie tekutivy v telových dutínách (hydrothorax, hydroperikard, ascites) a únava.
Etiopatogenéza.
Proteinúria je spôsobená poškodením steny kapilár glomerulu. Jeho dôsledkom je zvýšená priepustnosť pre veľké molekuly bielkovín. Keď straty bielkovín prekročia proteosyntetickú kapacitu pečene, zníži sa koncentrácia bielkovín v krvi (hypoproteinémia), v dôsledku toho vznikajú opuchy a dochádza k ďalším zmenám zloženia krvi (napr. hyperlipidémia).
Diagnostické kritéria.
Základné diagnostické kritéria:
Diagnostické kritéria v pediatrii:
Pre definitívnu diagnózu môže byť potrebná biopsia obličiek
Príčiny.
Príčinou nefrotického syndrómu je poškodenie glomerulov v obličkách (glomerulopatia), ktoré vedie k tomu, že do primárneho moča sa vo zvýšenej miere dostávajú krvné bielkoviny. Najčastejšie je nefrotickýn syndróm spôsobený primárnou glomerulopatiou s minimálnymi zmenami glomerulov (MCGN), ktorá sa najčastejšie vyskytuje u detí, ďalej fokálne segmentálnou glomerulosklerózou a dedičnou hereditárnou nefropatiou, prejavujúcou sa u detí do dvoch rokov veku.
Glomerulopatie môžu byť aj sekundárne, vznikajúce na podklade iného patologického procesu. Príkladom je poškodenie bličiek pri cukrovke (diabetes mellitus) - diabetická glomeruloskleróza, amyloidóza obličiek, hemolyticko-uremický syndróm, niektoré autoimunitné procesy , ako je systémový lupus erytematodes, Henochova-Schönleinova purpura, Goodpastureov syndróm alebo reumatická horúčka, ďalej môžu glomerulopatie vyvolať niektoré infekcie ako osýpky, varicella, Ebstein-Barrovej vírusom alebo kongenitálna toxoplazmóza, a môže vznikať ako reakcia na vakcináciu alebo niektoré lieky (D-penicilamin). 
Nefrotický syndróm je súčasťou prejavov viacerých typov glomerulonefritíd a tubulointersticiálnej nefritídy.
Komplikácie.
Zvýšené straty bielkovín vedú k hypoalbuminémii a nasledovne k zníženiu onkotického tlaku, který zjednodušene povedané udržuje tekutinu vnútri krvného riečišťa. Pokles vedie k zvýšenému prestupu tekutiny do tkanív  a výsledkom sú opuchy. Strata imunoglobulínov močom zvyšuje náchylnosť k infekciam. Hrozí proteínová malnutrícia, tromboembolické komplikácie, poruchy v metabolizme lipidov.
Prognóza.
Nefrotický syndróm s minimálnymi zmenami v 95% prípadov dobre reaguje na liečbu prednisonom. Pri fokálne segmentálnej nefropatii sa u polovice pacientov do 10 rokov vyvinie zlyhanie obličiek.
Zdroje.
Wikiskripta - Nefrotický syndróm. https://www.wikiskripta.eu/w/Nefrotick%C3%BD_syndrom

</doc>
<doc id="303968" title="São Paulo FC" url="https://sk.wikipedia.org/wiki?curid=303968">
São Paulo FC

São Paulo Futebol Clube, obvykle nazývané São Paulo FC je tradičný futbalový klub z São Paulo. Bol založený 25. januára 1930 a znovu obnovený 16. decembra 1935. Má prezývku "Tricolor" (trojfarební). 
klub je najúspešnejším brazílskym futbalovým klubom, pričom vyhral viacero titulov na národnej aj na medzinárodnej úrovni. K úspechom patria tri tituly na Majstrovstvách sveta klubov, tri tituly v Pohári osloboditeľov a päť titulov brazílskej Série A. 
Domácim štadiónom je Cícero Pompeu de Toledo (prezývaný: "Morumbi") s kapacitou 80 000 divákov.

</doc>
<doc id="304045" title="László Lovász" url="https://sk.wikipedia.org/wiki?curid=304045">
László Lovász

László Lovász (* 9. marec 1948, Budapešť, Maďarsko) je maďarský matematik, ktorý je známy svojou prácou v oblastiach kombinatoriky a teórie grafov, kde je po ňom pomenovaných viacero matematických konceptov. Je autorom viacerých matematických monografií a učebníc, prevažne v anglickom jazyku. Je držiteľom viacerých vedeckých ocenení, najvýznamnejšími sú pravdepodobne Wolfova cena za matematiku (1999, spoločne s Eliasom Steinom), Knuthova cena (1999) a Gödelova cena (2001, jeden z deviatich ocenených).

</doc>
<doc id="304262" title="Zajac" url="https://sk.wikipedia.org/wiki?curid=304262">
Zajac

Zajac (lat. "Lepus") je rod cicavcov z čeľade zajacovité.
Ide väčšinou o bylinožravce, ale pri nedostatku potravy sú známe aj prípady požierania mäsa.
Je schopný veľmi rýchleho behu. Sú to bežné stepné živočíchy, majú silné telo, končatiny má prispôsobené na skákanie a beh. Zadné nohy sú podstatne dlhšie ako predné. Umožňujú mu pri úniku pred dravcami v šprinte efektívne kľučkovať. V Európe žijúci zajac poľný ("Lepus europeus") dokáže vyvinúť rýchlosť až 70 km/h.
Zajace sú samotári alebo žijú v pároch. Sú obvykle veľmi plaché. Iba na jar v období párenia, kedy možno pozorovať vzájomné zápolenie medzi samicami ale aj medzi samcami sa zvyknú združovať a vyskytovať vo väčších počtoch. 

</doc>
<doc id="304366" title="IPad" url="https://sk.wikipedia.org/wiki?curid=304366">
IPad

iPad je tablet, ktorý vyvinula firma Apple Inc. 1. generáciu predstavili na konferencii 27. januára 2010 a na pulty sa dostal v marci. Disponuje multidotykovým rozhraním, tlačením dokumentov, prehrávaním zvuku, fotosnímok a videonahrávok, prehľadávaním internetu a dá sa na ňom spustiť väčšina aplikácií pre operačný systém iOS (predtým iPhone OS). Tablet má 9,7-palcový (25 cm) farebný LCD displej s LED podsvietením a využíva virtuálnu klávesnicu na zadávanie textu. 
2. marca 2011 Apple predstavil 2. generáciu tabletu - iPad 2 (s dvoma kamerami, dvojjadrovým čipom A5 a pod.). Na pulty sa dostal 11. marca 2011. 7. marca 2012 Apple predstavil 3. generáciu tabletu - The new iPad (Nový iPad), ktorý sa na pulty dostal 17. marca 2012 (len vo vybraných krajinách).
Technické špecifikácie.
Prídavné zariadenia.
Apple sprístupní nasledovné zariadenia:

</doc>
<doc id="304497" title="Zážitková gastronómia" url="https://sk.wikipedia.org/wiki?curid=304497">
Zážitková gastronómia

Zážitková gastronómia je pojem v gastronómii, ktorý hovorí o tom, že hosť sa do reštaurácie nechodí len najesť ale tiež zabaviť.
Sociológovia vychádzajú z predpokladu, že zvyšovaním životnej úrovne, vysokej vzdelanosti, sociálneho blahobytu, rovnako ako aj skracovanie pracovného času vedú k tomu, že tlak existenčných starostí zohráva stále menšiu a menšiu úlohu. Spoločne so stúpajúcimi príjmami sa stáva centrom potrieb človeka priestor pre osobné zážitky.
Dnes je považovaný zážitok za všeobecný tovar a tak sa s ním tiež nakladá. Nestačí sa už podnikateľovi v gastronómii zaoberať len ponukou jedál a nápojov, dnešný hosť chce viac, chce sa predovšetkým baviť. Ľudia potrebujú niečo, o čom môžu viesť rozhovor. Zamestnanci sa musia považovať za stálych hostiteľov svojej vlastnej párty. Byť len obslúžený je možné kdekoľvek.
Zážitková gastronómia sa môže prirodzene odvíjať od mimoriadnych výkonov kuchárskeho umenia. Skladá sa však ešte z mnohých iných nemenej dôležitých prídavných bodov.
Je preukázateľné, že zážitková gastronómia nie je žiadnou zbraňou hospodárskeho úspechu a je možné sa aj bez nej stať úspešným . Je potrebné zdôrazniť, že šancou na prežitie pre každý podnik je dodržovanie hygieny, bezpečnosti práce, spol. chovania, hospodárenia a ďalších elementárnych zásad pohostinnosti. Nebolo by úspešné robiť zážitkovú gastronómiu s neúmerne vysokými nákladmi a veľkým počtom zamestnancov.
Typy zážitkovej gastronómie.
Gastronomické akcie, na ktoré reštaurácie lákajú inou ponukou jedál a nápojov doplnených o ďalšie detaily ako je napr. hudba, výzdoba a iné prekvapenia pre hosťa. Bývajú to napríklad: Zabíjačkové hody, Rybie hody, Dni zahraničných kuchýň, Valentínske večerné menu a pod.

</doc>
<doc id="304536" title="M3 (linka budapeštianskeho metra)" url="https://sk.wikipedia.org/wiki?curid=304536">
M3 (linka budapeštianskeho metra)

M3 alebo „Észak–déli metró“ (doslova „Severojužné metro“), hovorovo Kék metró (slovensky "modré metro") je treťou a najdlhšou linkou budapeštianskeho metra. Leží v peštianskej časti mesta a spája stanicu Újpest-központ na severe so stanicou Kőbánya-Kispest na juhu. Prvá časť trasy Deák Ferenc tér – Nagyvárad tér bola otvorená v roku 1976. V súčasnosti je dlhá a nachádza sa na nej 20 staníc.
História.
Prvé plány na na výstavbu tretej linky metra existovali už v roku 1963, jeho stavba začala v roku 1970, prvá časť pozostávajúca zo šiestich staníc bola otvorená v roku 1976. Južným smerom bola doplnená o ďalších päť staníc v roku 1980 a severným v rokoch 1981, 1984 a 1990 o deväť staníc, tak dosiahla súčasných 20 staníc, a dĺžku čím sa stala najdlhšou linkou metra v Budapešti.
M3 beží v smere sever-juh (presnejšie, od severovýchodu na juhovýchod). Prestupná stanica s M1 a M2 je na námestí Deák Ferenc tér a prestupový bod s linkou M4 je na stanici Kálvin tér. Od 4.11.2017 prebieha rekonštrukcia linky v troch etapách, severná a južná časť sú už v prevádzke a v súčasnosti sa pracuje na strednej časti. Rekonštrukcia sa týka koľajiska aj jednotlivých staníc.
Stanice.
Tučné písmo - uzatvorená časť linky z dôvodu rekonštrukcie, termín jej ukončenia je začiatok roka 2023. Neskôr budú zrekonštruované stanice Lehel tér a Nagyvárad tér už za prevádzky metra.
"Kurzíva" - zrekonštruovaná časť linky kde metro premáva.
Vozový park.
Na linke premávajú rekonštruované sovietske vozne typu 81-717.2K/714.2K, prezývané Panda. Vozne majú bielo-čierny náter. V minulosti tu premávali staré sovietske vozne typu Ev (u nás známe ako Ečs), 81-71 a ich modifikácie. Staré vozne majú tmavomodrý náter.

</doc>
<doc id="304593" title="Hematoencefalická bariéra" url="https://sk.wikipedia.org/wiki?curid=304593">
Hematoencefalická bariéra

Hematoencefalická bariéra (iné názvy: hematolikvorová bariéra, krvno-mozgová bariéra) je fyziologická bariéra medzi krvným obehom a centrálnou nervovou sústavou (CNS) u všetkých štvornožcov. Slúži na udržanie podmienok prostredia v mozgu a ich oddelenie od podmienok prostredia v krvi.
Krvné kapiláry sú tvorené jednou tenkou vrstvou endotelových buniek. V CNS jednotlivé endotelové bunky kapilárnej steny priliehajú tesne k sebe a v mieste ich kontaktov sa vytvárajú tzv. tesné spojenia ("tight junctions"). Navyše zvonka na obvod kapilár tesne priliehajú pericyty - čím je pohyb látok medzi krvou a nervovým tkanivom obmedzený. Hovoríme o hematoencefalickej bariére.
Úlohou hematoencefalickej bariéry je izolovať tkanivo nervovej sústavy od krvného prúdu. Vďaka hematoencefalickej bariére do mozgu ťažšie prenikajú baktérie, toxíny, ale aj liečivá a ďalšie látky. Pri porušení bariéry sa medzi prvými príznakmi objaví edém mozgového tkaniva.

</doc>
<doc id="304775" title="Vladimir Igorevič Arnoľd" url="https://sk.wikipedia.org/wiki?curid=304775">
Vladimir Igorevič Arnoľd

Vladimir Igorevič Arnoľd (rus. Владимир Игоревич Арнольд) (* 12. jún 1937, Odesa, Ukrajina, vtedy Ukrajinská SSR, ZSSR – † 3. jún 2010, Paríž, Francúzsko) bol ruský matematik. 
e známy ako spoluautor tzv. Kolmogorovovej-Arnoľdovej-Moserovej vety o stabilite integrovateľných hamiltonovských systémov. Významne tiež prispel v oblastiach dynamických systémov, teórie katastrof, topológie, algebraickej geometrie, klasickej mechaniky, či teórie singularít. Ešte ako študent Andreja Nikolajeviča Kolmogorova objavil riešenie trinásteho Hilbertovho problému. V roku 2001 dostal Wolfovu cenu za matematiku.

</doc>
<doc id="304784" title="Cubicon" url="https://sk.wikipedia.org/wiki?curid=304784">
Cubicon

Cubicon je polyfunkčný komplex v Bratislave v katastrálnom území mestskej časti Karlova Ves v okrese Bratislava IV, v Mlynskej doline.
Ukončenie stavby bolo v roku 2009. Skladá sa z dvoch častí – obchodné centrum a obytná časť s 375 bytmi.
Súčasťou komplexu Cubicon je podzemná garáž s približne 290 parkovacími miestami a vonkajšie parkovisko s 250 státiami.
Nákupná galéria má rozlohu , z toho obchodných plôch, určených pre stravovanie, pre administratívu a pre šport, fitnes a oddych. Podzemné garáže majú .

</doc>
<doc id="304888" title="Politika Kórejskej ľudovodemokratickej republiky" url="https://sk.wikipedia.org/wiki?curid=304888">
Politika Kórejskej ľudovodemokratickej republiky

Politika Kórejskej ľudovodemokratickej republiky (KĽDR) je formálne koncipovaná, ako demokratický multi-stranícky systém, no nemôžu byť ďalej od pravdy... V rámci oficiálnej štátnej filozofie Čučche. Koncept vytvoril zakladateľ severokórejského štátu Kim Il-song a jeho syn a nástupca vo funkcii vodcu, Kim Čong-il. V praxi Severná Kórea funguje ako štát jednej strany. Je všeobecne považovaný za de facto totalitnú stalinistickú diktatúru
a aj keď Economist Intelligence Unit pripúšťa, že „neexistuje konsenzus o tom, ako merať demokraciu“ a že „definície demokracie sú sporné“, uvádza Severnú Kóreu na posledné miesto, ako najviac autoritársky režim v indexe hodnotenia demokracie v 167 krajinách. 
Severokórejský politický systém je postavený na princípe centralizácie. Kým ústava zaručuje ochranu ľudských práv a demokratickej vlády, väčšina moci je v rukách vládnucej elity, ktorej dominuje Kim Čong-un, ako vodca krajiny.
V krajine vládne Kórejská robotnícka strana (KRS), ktorej ideou je povoliť istú slabú demokraciu vo vnútri strany. KRS je pri moci od získania nezávislosti Severnej Kórey v roku 1948. Existujú dve menšie politické strany, ale sú zo zákona povinné prijať rozhodujúcu úlohu KRS. Vo voľbách súťaží len jeden kandidát, ktorý je vopred vybraný KRS. Kim Il-song pôsobil ako generálny tajomník strany a vodca Severnej Kórey od roku 1948 až do svojej smrti v júli 1994. Bol mu udelený posmrtný titul "Večný prezident", ktorý symbolizuje, že navždy drží úrad prezidenta, ktorý je formálne neobsadený. Väčšina analytikov verí, že titul bol výrobok kultu osobnosti pestovaného počas jeho života. Vláda vysoko kontroluje a vážne obmedzuje slobodu prejavu a participáciu občanov na vládnutí. 
Severná Kórea je v západnom svete všeobecne považovaná za komunistický štát, ale vláda formálne nahradila odkazy marxizmu-leninizmu vo svojej ústave, lokálne vyvinutým konceptom Džuče, alebo "„Sebestačnosť“". V posledných rokoch sa kládol veľký dôraz na Songun alebo „Prvovojenskú“ filozofiu. Pôvodná ústava KĽDR vyhlasuje, že „Kórejská Ľudovodemokratická republika, bude vykonávaním dôkladnej kultúrnej revolúcie, školiť všetkých ľudí, aby boli budovatelia socializmu a komunizmu“. V revidovanej ústave z roku 2009 boli všetky odkazy na komunizmus odstránené; to je však len formálna záležitosť, pretože o budovaní komunizmu stále hovorí program vládnej strany, ktorý je v praxi považovaný za dôležitejší dokument ako ústava. 
Postavenie armády bolo posilnené a zdá sa, že obsadí centrum severokórejského politického systému; všetky sociálne oblasti sú nútené dodržiavať vojenský duch a prijatie vojenských metód. Kim Čong-ilova verejná činnosť sa zameriava prevažne na centrálne vedenie záležitostí a udalostí spojených s armádou. Posilnené postavenie vojenského a vojensko-politického systému bolo potvrdené na prvom zasadnutí 10. Najvyššieho ľudového zhromaždenia (NĽZ) na podporu Komisie národnej obrany (KNO) členmi oficiálnej mocenskej hierarchie. 
Komisia národnej obrany.
Podľa ústavy KĽDR (꽃제비 대국), Komisia národnej obrany (KNO) je najvyšší vojenský orgán vedenia štátnej moci. Predseda Komisie národnej obrany KĽDR riadi všetky ozbrojené sily a vedie národnú obranu ako celok. Funkcia predsedu Komisie KNO bola vyhlásená za „najvyšší úrad štátu“ a „najvyšší správny orgán“ podľa vyhlášky vydanej Najvyšším ľudovým zhromaždením. Len málo ľudí správne predpokladalo, že Kim Čong-il oficiálne ukončí prechodné obdobie, pokračovaním predsedníctva KNO a zruší post prezidenta. Podľa ústavy z roku 1998, bola posilnená úloha a postavenie KNO. Ústava z roku 1998 KNO definuje ako "„najvyšší vedúci orgán ozbrojených síl a riadiaci orgán vojenských záležitostí"“. Predseda KNO kontroluje ozbrojené sily. V prejave schvaľovania Kim Čong-ila ako predsedu KNO, Kim Jong-Nam dal jasne najavo, že predseda KNO je najvyššia pozícia v krajine a má na starosti všetky záležitosti týkajúce sa politiky krajiny, hospodárstvo a armádu. Tak je Kim Čong-il v podstate hlava štátu, ale teoreticky predseda prezídia NĽZ reprezentuje štát a je zodpovedný za zahraničné veci.
Vláda.
Vládny kabinet Severnej Kórei sa skladá z premiéra, ministrov a viceministrov. Ich funkčné obdobie je súčasné s Najvyšším ľudovým zhromaždením. Premiér je na čele kabinetu. Kabinet vykonáva teoretickú kontrolu nad exekutívou ministerstiev a má právomoc vydávať vyhlášky o správe vlády, hoci v skutočnosti sa vláda tiež riadi Kim Čong-ilovými pokynmi. Súčasný kabinet sa skladá z:

</doc>
<doc id="304916" title="Nechtík lekársky" url="https://sk.wikipedia.org/wiki?curid=304916">
Nechtík lekársky

Nechtík lekársky ("Calendula officinalis" L.) je liečivá rastlina z čeľade astrovité pôvodom z juhu Európy. Pestuje sa ako letnička, používa sa na výsadbu na záhony a na rez.
Opis.
Je to bylina s bohato vetvenou byľou a podlhovastými listami. Dosahuje výšku asi 70 – . Kvety sú úbory až veľké a majú žltú alebo oranžovú farbu. Kvety sa na noc zatvárajú. Plody sú nažky so semenami kosákovitého tvaru. Rastlinám sa darí v priepustnej hlinito piesčitej pôde, dobre zásobenej živinami, na slnečnom mieste či v polotieni.
Pestovanie.
Táto letnička vyžaduje slnečné miesto a priestor, vyhovuje jej väčšina pôd, ale nie príliš premáčané. Rozmnožuje sa semenami 0,5 –  veľkými. Možnosť výsevu je na jar i v lete. Kvitne od jari až do neskorej jesene, súkvetie je úbor. Zber kvetov je odporučený pri otváraní úborov, listy najlepšie mladé. Nezbierajte žlté kvety, práve oranžová farba má vyššie percento účinných látok. Rastliny po odkvitnutí zrezané na asi nad zemou znovu zobrazia a vykvitnú.

</doc>
<doc id="305228" title="Parnas (Raffael)" url="https://sk.wikipedia.org/wiki?curid=305228">
Parnas (Raffael)

Parnas (tal. "Parnaso") je názov fresky namaľovanej v rokoch 1509 - 1511 talianskym renesančným umelcom Raffaelom Santim.
Freska vznikla ako súčasť výmaľby miestnosti zvanej "Stanza della Segnatura" v Apoštolskom paláci vo Vatikáne, ktorou umelca poveril pápež Július II.
Námet a ikonografia.
Dielo svojim námetom vychádza zo starogréckej mytológie, podľa ktorej bývalo pohorie Parnas domovom boha Apollóna a múz. 
Grécky Parnas bol tak ako Vatikánsky pahorok, kde sa v antických dobách nachádzala Apollónova svätyňa, zasvätený umeniu. Toto spojenie antiky a súčasnosti bolo zdôraznené oknom v miestnosti, zakomponovaným do fresky, ktorým sa otvára pohľad na Belvederské nádvorie s antickými sochami.
Podľa starogréckej filozofie existovali tri hlavné kategórie ľudského ducha: Pravda, Dobro a Krása. Ich výtvarným stvárnením na stenách v tejto miestnosti Raffael zanechal trvalý odkaz svojho umeleckého majstrovstva.
Kým fresky "Aténska škola" a "Dišputa o Najsvätejšej sviatosti" predstavujú Pravdu racionálnu a Pravdu nadprirodzenú, "Cnosti teologické" sú vyjadrením Dobra, zobrazenie Krásy predstavuje maľba "Parnas". Raffael si zvolil obraz muzicírujúceho Apollóna na vrchu porastenom vavrínovými stromami, v obklopení múz a slávnych antických i súčasných básnikov. 
Každá z postáv je identifikovateľná. Zo známejších osobností tu nachádzame v ľavej časti slepého básnika Homéra, recitujúceho zo svojich básní, po bokoch ktorého stoja Dante Alighieri (vľavo) a Vergílius (vpravo). Vľavo dolu sa o rám okna opiera Sapfó dívajúca sa na štvoricu mužov stojacich pri vavrínovom strome - zľava je to Alkaios, potom Corinna, Petrarca a Anakreón. V pravom dolnom rohu diskutuje trojica mužov: sediaci Horatius, nad ktorým stoja Ovidius (vľavo) a Sannazzaro.
Odkaz diela.
V stvárnení starovekých a súčasných básnikov spolu s mytologickými múzami tkvie ideologické posolstvo diela, ktorým bolo poukázanie na inšpirujúci odkaz antického sveta pre súčasnosť. Okrem toho freska vyznievala ako chválospev na pápeža Júliusa II., veľkého podporovateľa umení, ktorý v očiach renesančných umelcov bol oslavovaný ako nový Apollón a jeho éra ako nový zlatý vek poézie a umenia vôbec. 

</doc>
<doc id="305436" title="Smrť čaká všade" url="https://sk.wikipedia.org/wiki?curid=305436">
Smrť čaká všade

Smrť čaká všade (v origináli "The Hurt Locker") je americký vojnový triler z roku 2009 od režisérky Kathryn Bigelowovovej. Je to jeden z kriticky najlepšie oceňovaných filmov roku 2009 a vyhral mnohé ceny viacerých organizácií, festivalov a skupín. Film sleduje jednotku americkej armády poverenej odstraňovaním bômb (anglicky "Explosive Ordnance Disposal" - EOD) počas vojny v Iraku.
Príbeh napísal Mark Boal, nezávislý spisovateľ, ktorý slúžil v podobnom oddieli. Vo filme účinkujú Jeremy Renner, Anthony Mackie a Brian Geraghty ako príslušníci jednotky EOD v Iraku a vo filme je zobrazená ich misia, hrozba vzbury a napätie, ktoré sa medzi nimi vyvíja.
Film bol nakrúcaný na Blízkom východe, konkrétnejšie v Jordánsku niekoľko kilometrov od irackých hraníc. Do kín sa film dostal do amerických kín 26. júna 2009, v slovenských kinách nebol uvedený. Premiéru mal na 65. benátskom filmovom festivale na konci roku 2008.
Dej.
Film otvára citát z knihy "Vojna je sila, ktorá nám dáva zmysel" vojnového korešpondenta "The New York Times" Chrisa Hedgesa „Vzrušenie z boja býva smrteľne návykové, pretože vojna je droga“. Seržant William James (Jeremy Renner) sa stáva veliteľom tímu pyrotechnikov, keďže bývalý veliteľ zahynul pri explózii v Bagdade. Spolupracuje tu so seržantom J. T. Sanbornom (Anthony Mackie) a so špecialistom Owenom Eldridgeom (Brian Geraghty), ktorých cenné rady počúva cez vysielačku pri skúmaní a zneškodňovaní objavených výbušnín. Tí zo svojho nového veliaceho dôstojníka nie sú príliš nadšení, nakoľko hneď pri prvej spoločnej misii odmietne využiť diaľkovo ovládané pyrotechnické roboty a trvá na osobnom prieskume podozrivého nálezu. Zatiaľ čo okolitý svet prepadá chaosu, Sanborn a Eldridge pomaly odhaľujú veliteľovu pravú tvár spôsobom, ktorý ich všetkých navždy zmení.

</doc>
<doc id="305489" title="Nehanební bastardi" url="https://sk.wikipedia.org/wiki?curid=305489">
Nehanební bastardi

Nehanební bastardi (v anglickom origináli "Inglourious Basterds") je vojnový film z roku 2009 z réžie Quentina Tarantina, ktorý k nemu taktiež napísal aj scenár – pracoval takmer 10 rokov. Film rozpráva dva príbehy vrahov nacistických vodcov v nacistickom Nemecku – v jednom príbehu hrá francúzska židovka a majiteľka kina, ktorú stvárňuje Mélanie Laurentová a v druhom tím židovských spojeneckých vojakov pod vedením poručíka Alda Raina (Brad Pitt).
Natáčanie sa uskutočnilo v roku 2008 v Nemecku a vo Francúzsku. Totá akčná dráma bola predstavená divákom prvýkrát na filmovom festivale v Cannes v máji 2009, kde bola nominovaná na Zlatú palmu a zároveň Christoph Waltz získal cenu za najlepšieho herca. Do kín snímka dorazila v druhej polovici augusta 2009.
Dej.
Podobne ako v iných filmoch Quentina Tarantina, i v "Nehanbných bastardoch" prišlo na systematické kapitoly.
Kapitola prvá: Kde bolo, tam bolo ... v nacistami okupovanom Francúzsku....
Do rodiny statkára LaPadita príde Hans Landa – známy lovec Židov, ktorý hľadá jednu ukrytú židovskú rodinu. Pod nátlakom nakoniec LaPadite vyzradí skrýšu hľadanej rodiny, ktorá je následne zmasakrovaná Landovými vojakmi. Zachrániť sa podarí iba mladej a krásnej Shoshanne.
Kapitola druhá : Nehanební bastardi.
Aldo Raine zháňa vojakov do svojho tímu – zabijakov nacistov. Dá dohromady elitné komando zabijakov, ktoré sa zakrátko stane známe po celom Nemecku. Toto komando naháňa hrôzu aj samotnému Vodcovi. Výmenou za informácie o rozmiestnení nemeckých jednotiek ušetria bastardi jedného vojaka, ktorý Vodcovi podá svedectvo o tomto komande a ten sa tak uistí, že nejde iba o legendu.
Kapitola tretia: Nemecká noc v kine.
Frederick Zoller, nemecký vojnový hrdina a teraz aj hviezda najnovšieho Goebbelsovho propagandistického filmu "Pýcha národa" (v skutočnosti režíroval Eli Roth, ktorý tu hrá Donnyho Donowitza), sa zahľadel do mladej majiteľky kina Emmanuelli Mimieuxovej, ktorá je nedobrovoľne pozvaná ku Goebbelsovmu stolu. Zoller sa podarí presvedčiť Goebbelsa, aby sa premiéra filmu konala v Emanuellinom kine. O bezpečnosť a hladký priebeh premiéry sa má starať práve Hans Landa. Po rokoch sa tak stretne so Shoshannou Dreyfusovou, ktorá teraz nosí meno Emmanuelle Mimieux a je majiteľkou spomínaného biografu. Po tom, čo Landa vykoná prehliadku kina, začne Shoshanni spoločne so svojim zamestnancom Marcelom plánovať atentát na všetkých nemeckých pohlavárov, vrátane samotného Hitlera počas premietania filmu v jej kine.
Kapitola štvrtá: Operácia "Kino".
Nehanební bastardi sa vďaka nemeckej hereckej hviezde Bridget von Hammersmark dostanú k informáciám o premiére filmu v kine a začnú plánovať Operáciu "Kino", ktorej cieľom je vyhodiť do vzduchu všetkých účastníkov pri premietaní "Pýchy národa". Celé plánovanie v malom bare naruší najskôr skupinka opitých nemeckých vojakov oslavujúcich narodenie syna jedného z nich a potom gestapácky major, ktorý všetko úplne zrúti. Prekukne maskovanie bastardov a všetko sa zvrhne v prestrelku, ktorú prežije len Bridget von Hammersmark. Zvyšok komanda tak musí pokračovať vo svojom pláne bez hlavných stavebných kameňov operácie.
Kapitola piata: Pomsta obrovskej tváre.
V poslednej kapitole sa stretnú všetci hlavní hrdinovia. Práve začína premiéra "Pýchy národa". Prítomná je všetka ríšska smotánka. Hans Landa prekukne ako zranenia Bridget von Hammersmarkovej, tak aj prestrojenie troch bastardov. Bridget zabije a šéfa Alda Raina nechá zatknúť. Frederick Zoller neustále prenasleduje Shoshannu, ktorej dôjde trpezlivosť a mladíka zastrelí. Zollerovi sa však podarí oplatiť jej rovnakou mierou. Hans Landa sa chce stať hrdinom, ktorý ukončí vojnu, a tak nechá zvyšných dvoch bastardov vykonať atentát a dohovorí si so spojeneckou stranou beztrestnosť. Atentát sa vydarí, všetko ešte podporí Marcel, ktorý celé kino podpáli. Hans Landa má byť veliteľom bastardov Aldom Rainom dopravený do americkej zóny. Ten však celú situáciu vyrieši po svojom, keď dohodu čiastočne anuluje a vyryjú Landovi na hlavu hákový kríž.
Zisky a úspechy filmu.
"Nehanební bastardi" sú zatiaľ najdrahším Tarantinovým filmom. Táto viac ako dva a pol hodiny dlhá snímka stála približne 70 miliónov dolárov. Ihneď za prvý víkend film zarobil len v amerických kinách viac ako 38 miliónov dolárov. Po 24 dňoch mal na konte len v USA už na 104 miliónov $ v a celosvetovo 204 miliónov $. Mesiac po premiére bol film najziskovejším Tarantinovým filmom a predbehol tak aj legendárny "Pulp Fiction". Film bol nominovaný na Oscara v 8 kategóriách za rok 2009: najlepší film, najlepší herec vo vedľajšej úlohe (Christoph Waltz), najlepšia réžia, najlepší pôvodný scenár (oboje Quentin Tarantino), najlepšia kamera, najlepší strih, najlepší strih zvuku a najlepší zvuk. Oskara získal Christoph Waltz.

</doc>
<doc id="305501" title="Adolf Weinhold" url="https://sk.wikipedia.org/wiki?curid=305501">
Adolf Weinhold

kpt. Adolf Weinhold (* 10. december 1903, Stropkov – ? september 1944) slovenský dôstojník počas druhej svetovej vojny, organizátor SNP na Hornej Nitre.
Život.
Narodil sa v Stropkove, kde aj vychodil ľudovú školu. Ďalej pokračoval v štúdiu, ktoré ukončil maturitou v Košiciach. Následne nastúpil na povinnú vojenskú službu u 2. horského práporu v Bardejove. Študoval na VUT v Prahe. Popri štúdiu pracoval ako robotník a neskôr ako úradník v Prahe.
Počas mobilizácie v roku 1938 narukoval do Jelšavy ako veliteľ záložného práporu. Neskôr do septembra 1939 pôsobil ako úradník v Bratislave. Po vzniku Slovenskej republiky 31. augusta 1939 nastúpil ako dôstojník do Slovenskej armády. Slúžil ako dôstojník dozornej služby v Podbrezovej. Známy bol svojim protinacistickým zmýšľaním. Spolupracoval s odbojovými skupinami pripravujúcimi povstanie.
Neskôr bol prevelený v hodnosti stotníka do Zemianskych Kostolian, kde nadviazal spojenie s protifašisticky naladenými dôstojníkmi. Golianom bol poverený riadiť operácie posádok Nováky, Bošany a Zemianske Kostoľany. Spolupracoval s partizánmi a podieľal sa na vyzbrojení a vystrojení Hornonitrianskej partizánskej brigády. Z miestnych vojenských skladov vytvoril významné oporné body povstania v oblasti. Zabezpečil aj plynulú výrobu munície pre povstalcov.
Večer 29. augusta 1944 sa spolu s celou posádkou pridal k povstalcom. Urýchlene uskutočnil mobilizáciu a dozeral na formovanie obrany a vyzbrojovanie povstaleckých jednotiek. Vyše týždňa jednotky pod jeho velením húževnato vzdorovali útokom nemeckej útočnej skupiny Schill. Vyznamenal sa najmä v bojoch o Baťovany (dnešné Partizánske).. 9. septembra 1944 pri vedení protiútoku pri Malých Uherciach padol do nemeckého zajatia. Po vypočúvaní Gestapom v Topoľčanoch a Nitre bol odvezený na neznáme miesto a neskôr pravdepodobne popravený.
Jeho zajatie bolo ťažkou ranou pre povstalcov na tomto úseku. 13. septembra Nemci obsadili Nováky a o deň neskôr i Prievidzu.
Vyznamenania a ocenenie.
V roku 1947 bol vyznamenaný radom SNP I. triedy "in memoriam". V Zemianskych Kostoľanoch je po ňom pomenovaná ulica a na budove vojenskej posádky je umiestnená jeho pamätná tabuľa.

</doc>
<doc id="305711" title="František Turák" url="https://sk.wikipedia.org/wiki?curid=305711">
František Turák

Mgr. František Turák CSc. (* 1956) je slovenský skladateľ, aranžér, spevák, hráč na klávesové nástroje, trubkár, trombonista, kapelník, pedagóg, muzikológ, hudobný režisér, hudobný dramaturg.
Kariéra.
Základné hudobné vzdelanie získal v "Ľudovej škole umenia" v odbore husle v svojom rodisku Prešove. Skúsenosti hudobníka zbieral najprv v školských súboroch: v speváckom zbore pri ZDŠ, sláčikovom kvartete pri ĽŠU a vo folklórnom súbore, ktoré viedla jeho matka. Vyrastal v rodine intelektuálov, obaja rodičia a starí otcovia z oboch strán boli učiteľmi. So svojimi rodičmi a sestrami, ktorí spievali a hrali na rozličné hudobné nástroje, príležitostne účinkoval v rodinnom komornom združení pri rôznych familiárnych soaré a školských podujatiach. Kariéru hudobníka začal už v dvanástich rokoch ako trubkár legendárneho "Mládežníckeho dychového orchestra" v Prešove (1969 – 1975). Neskôr v rodnom meste hral na trúbku v "Lečo Dixieland Band" (1971 – 1975) a jazz-rockovej "Eufónii" (1972 – 1975). Absolvoval štúdium na Katedre hudobnej vedy FF UK v Bratislave (1975 – 1979). Počas štúdia bol ako trubkár členom populárnej skupiny Elán (1975 – 1978), v ktorej pôsobil neskôr už ako slobodný umelec, klavirista a spevák (1979 – 1980, 1990 – 1991). Dvanásť rokov intenzívne spolupracoval s "Tanečným orchestrom československého rozhlasu" (TOČR) v Bratislave ako skladateľ, aranžér, interpret až po zánik tohto orchestra (1981 – 1993). V 80. rokoch v slobodnom povolaní účinkoval vo viacerých koncertných a výjazdových profesionálnych skupinách (pozri ďalej jeho koncertnú činnosť). Ako kapelník, skladateľ, aranžér, spevák a klávesista zakladá vlastnú formáciu, skupinu Tonic cez umeleckú agentúru "Slovkoncert." Táto kapela prešla viacerými personálnymi zmenami, až napokon na základe umeleckej kvality a úspešnosti u publika s kolegami dosiahla vlastný koncertný program (1986 – 1990). V tom čase F. Turák zároveň vystriedal niekoľko rôznych zamestnaní: učil klavír na "Ľudovom konzervatóriu" v Bratislave, súkromne vyučoval spev a tiež pôsobil ako hudobný redaktor a režisér v bratislavskom rozhlase. V 90. rokoch po rozpade existenčne kľúčových profesionálnych inštitúcií ("Slovkoncert, Čs. rozhlas, Tanečný orchester čs. rozhlasu" a i.) sa vrátil na niekoľko mesiacov späť do skupiny "Elán" (1990). Po odchode postavil svoju kapelu pre komerčný zájazd do Fínska (1991). Taktiež hral ako klavírny a spevácky sólista vo Švajčiarsku (1992). Nepriaznivými okolnosťami v hudobnej kultúre bol napokon nútený venovať sa odboru muzikológia, ktorý vyštudoval na FFUK: Najprv nastúpil ako ašpirant do "Ústavu hudobnej vedy Slovenskej akadémie vied" v Bratislave (1993 – 1997). Po obhajobe dizertačnej práce odchádza do "Slovenskej televízie", kde pôsobil neskôr ako šéfdramaturg (1997 – 1998). Po odchode z STV sa uplatňuje ako muzikológ a učiteľ vysokej školy, najprv na UKF v Nitre (1996), najmä však na UMB v Banskej Bystrici, aj na iných univerzitách a konzervatóriách (1998 – 2014). Ako odborný asistent vyučoval predmety harmónia a polyfónia, hudobné formy a druhy, rozbor skladieb, náuka o hudobných nástrojoch, inštrumentácia, hra a čítanie z partitúr, improvizácia a štylizácia, dejiny klasickej hudby, dejiny hudby 20. storočia, dejiny a teória džezovej a rockovej hudby, propedeutika muzikológie, hra v súboroch, klavírny sprievod, kompozícia. Zameriava sa na dejiny a teóriu historickej a súčasnej hudby. Napísal viac ako 100 publikácií (pozri nižšie výber).
Tvorba.
Koncertná a štúdiová činnosť.
nespočetné množstvo koncertov a ďalších hudobných produkcií (čiastočne zdokumentované v domácom archíve F. Turáka)
POZNÁMKA:
Presná dokumentácia bohatej koncertnej činnosti Františka Turáka so skupinami "Elán, Knockout, Tonic, D.D.Sound, Gays and Dolls, OK Band Banská Bystrica, Dixieland Band Banská Bystrica" a dychovými orchestrami "Mládežnícky dychový orchester Prešov, DH Spojár Bratislava, DH Podbrezová" už v súčasnosti nie je možná. Evidovala sa na "Slovkoncerte Bratislava", v "Krajskom múzeu v" Prešove, v archívoch ansámblov, v domácich archívoch kolegov z ansámblov a inde, často sa aj neevidovala. Napríklad podrobnejší súpis výchovných koncertov z rokov 2002 – 2004 je vedený v "Hudobnom centre" "Bratislava."
Začiatky:

</doc>
<doc id="305760" title="Veľký rozvod" url="https://sk.wikipedia.org/wiki?curid=305760">
Veľký rozvod

Veľký rozvod (angl. "The Great Divorce") je kresťanská fikcia C.S. Lewisa, ktoré alegoricky zachytáva kresťanské vnímanie života po smrti ako cestu autobusom z pekla/očistca (znázornené ako sivé mesto) do neba. Dopĺňa predchádzajúcu knihu C.S. Lewisa Rady skúseného diabla.
Pracovný názov knihy bol „Kto ide domov?“, no neskôr bol na naliehanie vydavateľa zmenený. Názov odkazuje na dielo Williama Blakea "Svadba neba a pekla". Veľký rozvod bol prvýkrát vydaný ako seriál v náboženskej publikácii s názvom The Guardian (nie je spojený žiadnym spôsobom s modernými britskými novinami rovnakého mena) v rokoch 1944 a 1945, a čoskoro potom aj v knižnej podobe.

</doc>
<doc id="305766" title="František Bojničan" url="https://sk.wikipedia.org/wiki?curid=305766">
František Bojničan

Mgr. František Bojničan (* 6. marec 1960, Hlohovec) je slovenský karikaturista.
Životopis.
Pôvodným povolaním fotograf. Žije v Hlohovci, kde aj tvorí. Pracoval postupne ako fotograf, výtvarník, robotník a nakoniec štátny zamestnanec. Popri zamestnaní podnikal a robil reklamného manažéra.
Prvú kresbu uverejnil v roku 1976 v podnikovom časopise, potom kreslil pre rôzne noviny okresného formátu. V roku 1992 mal prvú väčšiu výstavu spojenú s vernisážou. V tomto roku sa stal jeho „krstným otcom“ známy karikaturista Miro Ďurža, s ktorým v roku 1993 aj vystavoval. K tomuto termínu sa viaže aj vznik „Považského štvorlístka“. Bol členom Združenia karikaturistov na Slovensku "FORMÁT" od jeho založenia v r. 1990 až do jeho zániku v r. 1994, v súčasnosti je členom združenia karikaturistov "UZOL". Patrí k „Považskému štvorlístku“ karikaturistov (Haring, Pavlík, Ďurža, Bojničan). Je členom "Združenia výtvarných umelcov Západného Slovenska". Je riaditeľom bienále kresleného humoru „Fraštacký tŕň“ v Hlohovci, ktorého komisárom je od založenia karikaturista, epigramatik a psychológ Vojto Haring. Člen Klubu kreslířú a humoristú (Česko). V roku 2001 ukončil Pedagogickú fakultu Univerzity Komenského v Bratislave – odbor: vychovávateľstvo, špeciálna pedagogika. Je jeden zo zakladajúcich členov „KNP“ (Klub nespravodlivo plešatých).
Za svoje výtvarné diela (aj fotografie) dostal viacero ocenení, z toho za karikatúry vyše tridsať cien.

</doc>
<doc id="306002" title="Anthonis van Dyck" url="https://sk.wikipedia.org/wiki?curid=306002">
Anthonis van Dyck

Anthonis van Dyck (iné mená: Antoon van Dyck, Anthony van Dyck; * 22. marec 1599, Antverpy – † 9. december 1641, Londýn) bol flámsky barokový maliar a grafik.
Študoval u Rubensa. Čoskoro sa stal vedúcim maliarom anglického kráľovského dvora a portrétoval nielen kráľa a jeho rodinu, ale aj dvoranov a šľachticov. Stal sa významným zakladateľom aristokratického portrétu a tiež školy anglických portrétistov v 17. storočí.
K jeho najznámejším dielam patrí obraz "Kráľ na love" (Louvre, Paríž), na ktorom je zobrazený Karol I. so svojim koňom a dvomi pážatami v podvečernej krajine.

</doc>
<doc id="306011" title="Vlajka štátu New York" url="https://sk.wikipedia.org/wiki?curid=306011">
Vlajka štátu New York

Vlajka štátu New York bola v súčasnej podobe prijatá v roku 1901.
Opis.
Vlajka štátu New York má modrý obdĺžnikový list, v ktorého strednej časti je štátny znak štátu New York zo štátnou pečaťou. Štátny znak má zlato lemovaný štít, ktorý zobrazuje dve lode plávajúce po Hudson River pod pohorím Hudson Highland, nad ktorým vychádza zlaté slnko. Nad štítom je žlto-modrá točenica, z nej vystupuje Zemeguľa ukazujúca Atlantický oceán. Nad Zemeguľou je symbol Spojených štátov – Orliak bielohlavý. Štítonosičmi sú dve ženy, heraldicky vpravo je to Bohyňa slobody, držiac kopiju s čiapkou slobody a šľapajúca na vrchol britskej kráľovskej koruny, ktorá symbolizuje slobodu po Americkej vojne za nezávislosť. Druhý štítonos (heraldicky vľavo) je Bohyňa spravodlivosti, ktorá má oči previazané šatkou a v ruke drží váhy spravodlivosti. Obe postavy stoja na bielej stuhe s latinským heslom: EXCELSIOR 
(slovensky "Stále nahor"), čo je motto štátu New York.

</doc>
<doc id="306046" title="J Dilla" url="https://sk.wikipedia.org/wiki?curid=306046">
J Dilla

James Dewitt Yancey (* 7. február 1974, Detroit, Michigan, USA – † 10. február 2006, Los Angeles, Kalifornia, USA), tiež známy ako J Dilla a Jay Dee, bol americký hudobný producent.
Na hip-hopovej scéne sa prvýkrát objavil v polovici 90. rokov 20. storočia rokov v Detroite. Zomrel v roku 2006 na komplikáciu autoimunitného ochorenia lupus erytematodes.
Život.
James Yancey bol druhý najstarší zo štyroch detí. V mladosti ako tínedžer začal zbierať platne a hrať z nich v parku. Spolu so spolužiakmi Baatin-om a T3 z Pershing High School vystupoval v skupine Slum Village.
V roku 2001 začal používať meno "J Dilla" (aby sa odlíšil od Jermaine Dupriho, ktorého iniciály boli taktiež "J.D."), opustil Slum Village, aby sa venoval sólovej kariére.

</doc>
<doc id="306157" title="Juraj Králik (výtvarník)" url="https://sk.wikipedia.org/wiki?curid=306157">
Juraj Králik (výtvarník)

Juraj Králik (* 16. máj 1963, Bratislava) je slovenský výtvarník, ktorý svoje diela prezentoval v Európe, Amerike, Ázii a Austrálii.
Životopis.
Juraj Králik je vyštudovaný fotograf, v rokoch 19781982 študoval na Škole umeleckého priemyslu v Bratislave, následne študoval odbor fotografia na Akadémii múzických umení v Prahe. Štúdium absolvoval v roku 1988. V roku 1990 sa stal spoluzakladateľom agentúry Oko a v roku 1993 grafického štúdia Rabbit &amp; Solution. 
Na umeleckú scénu vstúpil dielami vytvorenými z vojenských odznakov. Od roku 2000 pracoval s tenistkou Martinou Navrátilovou na spoločnom projekte Art Grand Slam. Veľkorozmerné plátna, ktoré vznikli farebnými odtlačkami tenisových loptičiek, boli prezentované v roku 2005 v Galérii Danubiania v Čunove a následne okrem iných miest aj v Prahe (Česko), Londýne (Spojené kráľovstvo), Paríži (Francúzsko), New Orleans (USA), Perthe (Austrália), alebo Hongkongu.
V januári 2010 predstavil v Galérii SPP nový výtvarný cyklus Many &amp; Lóve. Veľkorozmerné obrazy vytvoril z už neplatných halierových mincí slovenskej meny, ktoré dostal od guvernéra Národnej banky Slovenska, Ivana Šramka. Na veľkorozmerných plochách z mincí zobrazil okrem iných aj amerického prezidenta Baracka Obamu alebo vodcu organizácie al-Káida, Usámu bin Ládina.

</doc>
<doc id="306209" title="Čchiou Čcheng-tung" url="https://sk.wikipedia.org/wiki?curid=306209">
Čchiou Čcheng-tung

Čchiou Čcheng-tung (čín. 丘成桐; Pchin-jin "Qiū Chéngtóng"; ang. "Shing-Tung Yau") (* 4. apríl 1949, Šantou, Čína) je čínsky matematik žijúci a pôsobiaci v USA. 
V súčasnosti pôsobí ako profesor na Harvard University. Je známy najmä vďaka svojej práci v oblasti diferenciálnej geometrie. Jeho práca viedla k objavu tzv. Calabiho-Čhiouovej variety, ktorá zohráva dôležitú úlohu najmä vo fyzikálno-kozmologickej teórii superstrún. Zaoberá sa aj diferenciálnymi rovnicami, topológiou a všeobecnou teóriou relativity. Je nositeľom veľkého množstva vedeckých ocenení, v roku 1982 dostal Fieldsovu medailu, v roku 2010 Wolfovu cenu za matematiku.

</doc>
<doc id="306305" title="Junkers Ju 90" url="https://sk.wikipedia.org/wiki?curid=306305">
Junkers Ju 90

Junkers Ju 90 bolo štvormotorové dopravné a transportné lietadlo pre 40 pasažierov, používané Lufthansou a neskôr aj Luftwaffe. Bolo odvodené od bombardéra Junkers Ju 89, ktorý sa však nedostal do výroby.
Vznik a vývoj.
V roku 1935 začala továreň Junkers pod vedením Ing. Zindela vyvíjať strategický diaľkový bombardér Ju 89, určený na ničenie cieľov hlboko na území ZSSR. Takáto koncepcia zodpovedala agresívnym cieľom nacistov. Čoskoro sa ale názory predstaviteľov nemeckého vojenského letectva zmenili; požadovali skôr taktické než strategické stroje. Ju 89 medzitým vznikol v dvoch prototypoch a tretí bol rozpracovaný. Keď sa jeho ďalší vývoj zastavil, dostala firma Junkers povolenie použiť rozostavané diely tretieho prototypu pre dopravné lietadlo. 
Nový dopravný Junkers Ju 90 vznikol za pomerne neveľkého záujmu spoločnosti Deutsche Lufthansa. Prototyp Ju 90V-1 používal krídla a chvostové plochy z typu Ju 89 V-3, a to vrátane radových motorov Daimler Benz DB600 o sile 706kW. Mal však nový, priestrannejší trup, určený pre čtvorčlennú posádku a 38 až 40 cestujúcich. Ju 90 V-1 mal imatrikuláciu D-AALU a nazýval sa "Der Grosse Dessauer". Prvýkrát vzlietol 7.6.1937 a už 6.2.1938 sa rozlomil vo vzduchu pri skúškach trepotania (flutteru). To ale nezabránilo nacistickej propagande tvrdiť, že v máji 1938 získal 2 medzinárodné rekordy (dostup 9318m s nákladom 5 ton a 7247m s 10 tonami). V skutočnosti tieto výkony dosiahol prvý prototyp bombardéra Ju 89 V-1. 
Konštrukcia.
Začiatkom roku 1938 bol hotový aj druhý prototyp Ju 90 V-2 "Preussen" (D-AIVI) a krátko nato Ju 90 V-3 "Bayern". Štvrtý prototyp D-ADIH "Sachsen" predstavoval už vzor pre sériové stroje Ju 90 B-1, ktorých už Lufthansa objednala 8. Dostávala ich postupne od konca roku 1938. Všetky lietadlá, počnúc od druhého prototypu dostali hviezdicové motory BMW 132H s výkonom 647kW. Na rozdiel od starších typov Junkers mali Ju 89 aj Ju 90 hladký poťahový plech, avšak konštrukcia draku bola v niektorých miestach predimenzovaná, takže hmotnosť bola zbytočne vysoká. Kabínová časť trupu mala konštantný prierez a dodávala sa v dvoch prevedeniach: buď s piatimi rovnakými kabínovými oddielmi, v ktorých boli skupiny sedadiel obrátené proti sebe, alebo s jednou prednou fajčiarskou kabínou pre 16 osôb sediacich proti sebe, a s vlastnou hlavnou kabínou s 22 alebo 24 sedadlami postavenými v smere letu. Celkový počet miest bol 38 alebo 40. K vybaveniu patrili dve umyvárne, 2 WC, batožinový priestor a šatňa. Všetky lietadlá boli pomenované podľa jednotlivých krajov vtedajšieho Nemecka. Stroj "Preussen" začal na jeseň 1938 dopravu na linke Berlín-Viedeň. Inak si ale Lufthansa svoje lietadlá Ju 90 B-1 veľmi neužila. 
Nasadenie.
Navyše vznikli dve stroje označené Ju 90 Z-1 a Z-2. Objednala si ich juhoafrická letecká spoločnosť South African Airways, čo zodpovedalo silnému pronemeckému vplyvu v tejto krajine. Stroje pre SAA mali americké motory Pratt &amp; Whitney Twin Wasp SB-3G o sile 883 kW a bola pre nich vyhradená imatrikulácia ZS-ANG a ZS-ANH. Junkers ich dokončil v lete 1939, avšak na miesto určenia sa nedostali. Prevzala ich Luftwaffe, rovnako ako všetky ostatné Ju 90 od Lufthansy. Lufthansa sama používala zvyšné stroje napr. na linke Berlín-Belehrad v roku 1940. V armáde boli Ju 90 nasadené na dopravných tratiach Luftwaffe a niektoré prototypy poslúžili ako základ pre vývoj väčších strojov Junkers Ju 90S a Junkers Ju 290.

</doc>
<doc id="306417" title="Vstupný draft NHL" url="https://sk.wikipedia.org/wiki?curid=306417">
Vstupný draft NHL

NHL draft je voľné, systematické vyberanie hráčov klubmi National Hockey League. Tento draft sa koná každý rok po dvoch alebo troch mesiacoch po závere sezóny. Počas draftu si kluby vyberajú hráčov z juniorských alebo európskych hokejových líg.
Premiérový draft sa konal v roku 1963 a od vtedy sa koná každoročne. Prvé drafty boli známe pod názvom „NHL amatérsky draft“ až do roku 1979. Prvý verejný draft bol v roku 1980 a prvý televízne vysielaný v roku 1984. Poradie vyberania hráčov klubmi bolo v draftovej lotérii NHL, momentálne sa vyberá na základe umiestnenia klubu.
Dejiny.
Prvý draft NHL sa konal 5. júna 1963 v hoteli Queen Elizabeth v Montreale, Quebec. Draftovaní mohli byť len amatérski hráči starší ako 17 rokov, a nemali žiadny profesionálny kontrakt. V roku 1979 sa zmenili pravidlá, tak mohli byť draftovaní aj hráči ktorí mali už profesionálne kontrakty z iných líg. Ďalšia zmena pravidiel prišla v roku 1980. Draftovaní mohli byť hráči medzi 17 – 19 rokov, a mimo severnej Ameriky hráči do 20 rokov. V rokoch 1987 – 1991 mohli byť draftovaní v prvých troch kolách hráči medzi 18 – 19 rokov, ktorí mali nejaký štart v juniorských alebo európskych ligách. 
V roku 1980 bol draft verejnou udalosťou, keď sa konal v Montreal Forum. Predtým sa drafty konali v montrealských hoteloch alebo v klubových kanceláriách, bez prístupu verejnosti. Mimo Montrealu sa prvýkrát konal draft v Metro Toronto Convention Centre, Toronto, Ontário, Priame televízne prenosy sa začali konať v roku 1984 keď začali vysielať kanadská televízna stanica Canadian Broadcasting Corporation vo francúzštine a angličtine. Od roku 1989 začala prenosy vysielať americká športová stanica SportsChannel America.
Slováci v drafte.
Do NHL bolo v rokoch 1978 – 2013 draftovaných celkovo v 156 slovenských hokejistov. Anton Šťastný a Peter Hamerlík boli draftovaní dvakrát dvoma rôznymi klubmi. Slovenských hokejistov si v drafte počas tohto obdobia nevybrali len v rokoch 1980, 2008 a 2012. Najvyššie draftovaným Slovákom je Marián Gáborík, ktorého si ako draftovú trojku v roku 2000 vybral klub Minnesota Wild. 

</doc>
<doc id="306486" title="Jo Nesbø" url="https://sk.wikipedia.org/wiki?curid=306486">
Jo Nesbø

Jo Nesbø (* 29. marec 1960, Oslo) je nórsky hudobník a spisovateľ kriminálnych románov. 
Narodil sa v Osle a vyrastal v Molde. Vyštudoval Norges Handelshøyskole v Bergene odbor ekonómia. Pracoval ako novinár a burzový maklér, v súčasnosti je spisovateľom na voľnej nohe. Je členom nórskej poprockovej skupiny Di Derre. 
V rodnom Nórsku sa predalo viac ako 2 milióny jeho kníh a jeho diela boli preložené do viac ako 40 jazykov. Je držiteľom mnohých ocenení, napr. Glasnyckeln pre najlepší škandinávsky kriminálny román roku 1998 (Netopýr) a cenu Nórskych knižných klubov pre najlepší nórsky kriminálny román vôbec (Zrada).
Jeho prvý detektívny román "Flaggermusmannen" (v slovenskom preklade "Netopierí muž", vydavateľstvo Ikar) získal v roku 1998 literárne ocenenie Glasnyckeln za najlepšiu severskú detektívku. 
Ústrednou postavou väčšiny románov je detektív Harry Hole.
V máji 2015 navštívil aj Slovensko, kde absolvoval autogramiádu a besedu s fanúšikmi a dva dni strávil lezením vo Vysokých Tatrách.
Život.
Pochádza z rodiny vášnivých čitateľov a rozprávačov – jeho matka bola knihovníčka a otec každé popoludnie sedel a doslova hltal knihy. V mladosti bol Jo talentovaným futbalistom a hral za klub Molde FK v najvyššej nórskej lige, kvôli natrhnutiu kolenného väziva sa však musel s kariérou športovca definitívne rozlúčiť. Na nasledujúce tri roky sa upísal armáde na severe Nórska a vďaka sebadisciplíne a intenzívnemu učeniu po večeroch sa mu podarilo zložiť maturitnú skúšku. 
Následne vyštudoval Norges Handelshøyskole v Bergene odbor ekonómia a zároveň sa venoval hraniu na gitare a skladaniu piesní. Po návrate do Osla založil spolu s bratom Knutom rockovú kapelu Di Derre. Ich druhé album sa v Nórsku stalo najpredávanejším albumom a koncerty boli vypredané v priebehu niekoľkých hodín. 
Cez deň pracoval ako úspešný burzový maklér a venoval sa štúdiu finančnej analýzy. Bolo to v roku 1996, keď sa v stave totálneho vyhorenia nakoniec rozhodol vziať si 6 mesačné voľno a v Austrálii napísal svoj prvý kriminálny román. Námet sa mu zrodil v hlave počas tridsať hodín trvajúceho letu a do písania sa pustil okamžite, ako dorazil do hotela. O niekoľko mesiacov neskôr bol na svete jeho debut Flaggermusmannen (Netopierí muž, Ikar 2014), v ktorom sa prvýkrát objavuje postava Harry Hole.
Medzi Nesbove osobné závislosti v súčasnosti patria horolezectvo a rock’n’roll. Pokúša sa nájsť čas na písanie medzi lezením na skaly a dobrodružnými cestami po svete. 
Jeho obľúbenými autormi sú Jim Thompson, Vladimir Nabokov, Knut Hamsun, Henrik Ibsen, Ernest Hemingway, Charles Bukowski a Frank Miller. 
Venuje sa aj charite. Založil Nadáciu Harryho Holea, ktorá okrem iných činností financuje základné kurzy čítania a písania pre deti z krajín tretieho sveta. 
Séria s Harrym Holeom.
Hlavný hrdina jeho románov sa zrodil z inšpirácie staršou a temnejšou tradíciou kriminálneho žánru, ktorá siaha až k americkému štýlu „noir“. Harry Hole je drsný detektív podliehajúci alkoholizmu a bez štipky úcty voči autoritám – to je pre policajta z veľkomesta priťažujúca okolnosť. Má rád samotu a riešenie zločinov v špinavých uliciach nórskej metropoly. Pátra po vrahoch, vykrádačoch bánk, gangsteroch, po tajomstvách politikov a dierach v štátnej moci. 
Veľa sily ho však stoja aj zápasy s nočnými morami a démonmi vo vlastnej duši. Podľa Nesba sa snaží nepripustiť si nikoho príliš k telu, pretože z toho nikdy nič dobré neplynie: 
Romány s Harrym Holeom obsahujú veľké množstvo násilia a často sa v nich objavujú ženské postavy v ohrození či v úlohe obetí. Riešenie prípadov zanecháva na detektívovi psychické ale aj fyzické stopy. Jazva na Harryho tvári siaha od čeľuste až k uchu, prostredný prst má z titánu a v zatiaľ poslednej knihe Prízraky utrpel bodnú ranu nožom, ktorá nemá veľkú nádej na vyliečenie, protože si ju obviazal lepiacou páskou. 
Ďalšie knihy.
V roku 2008 vyšiel Nesbovi kriminálny román Lovci mozgov, v ktorom predstavil nového protagonistu Rogera Browna. Je to tzv. headhunter – lovec mozgov – ktorý si svoj životný štandard vylepšuje krádežami umeleckých diel. Filmová adaptácia knihy, natočená v produkcii nórskej spoločnosti Yellow Bird, mala premiéru v roku 2011.
V roku 2007 sa s veľkým úspechom vydal aj na územie detskej literatúry. Knihy ako Prdiprášok doktora Proktora (2007), Časovaňa doktora Proktora (2008) vznikli na základe príbehov na dobrú noc rozprávaných jeho dcére. Vystupuje v nich šialený profesor Proktor čakajúci na svoj veľký objav. 

</doc>
<doc id="306523" title="David Ellefson" url="https://sk.wikipedia.org/wiki?curid=306523">
David Ellefson

David Warren Ellefson (* 12. november 1964, Jackson, Minnesota) je americký basgitarista, ktorý sa najviac preslávil ako spoluzakladateľ trashmetalovej skupiny Megadeth, v ktorej pôsobil v rokoch 1983 - 2002. Po vystúpení z kapely sa stal členom skupín Temple of Brutality, F5 a Killing Machine. Taktiež spolupracoval so skupinou Soulfly.
9. februára 2010 sa David vrátil k svojej materskej kapele Megadeth po boku Davea Mustainea, Chrisa Brodericka a Shawna Drovera.
24. mája 2021 oznámila kapela Megadeth Dave Mustaine, že David už nie je členom kapely.

</doc>
<doc id="306527" title="Medzinárodné letisko Šeremetievo" url="https://sk.wikipedia.org/wiki?curid=306527">
Medzinárodné letisko Šeremetievo

Medzinárodné letisko Alexandra Sergejeviča Puškina Šeremetievo (; IATA: SVO, ICAO: UUEE) je najväčšie letisko v Moskve a aj v celom Rusku. Na letisku má bázu najväčšia ruská letecká spoločnosť (podľa počtu prepravených cestujúcich) Aeroflot.
História.
Letisko Moskva-Šeremetievo bolo otvorené v roku 1959 na báze vojenského letiska v blízkosti dediny Šeremetievo v moskovskej oblasti. V auguste 1959 leteli z letiska Šeremetievo prví cestujúci (lietadlom Tupolev Tu-104 do Leningradu). V júli 1960 sa sem z letiska Vnukovo presťahovala väčšina medzinárodných letov spoločnosti Aeroflot. Prvý let do zahraničia (do Berlína-Schönefeld) sa uskutočnil 1. júla 1960. 
V septembri 1964 bol otvorený do dnes existujúci Terminál 1 (Šeremetievo-1), ktorý slúžil v časoch ZSSR pre vnútroštátne lety, a dnes slúži pre lety do miest v Rusku a SNŠ.
Terminál 2 (Šeremetievo-2) bol otvorený začiatkom roku 1980 pri príležitosti olympijských hier v Moskve v lete 1980.

</doc>
<doc id="306568" title="Medzinárodné letisko Domodedovo" url="https://sk.wikipedia.org/wiki?curid=306568">
Medzinárodné letisko Domodedovo

Medzinárodné letisko Michaila Lomonosova Domodedovo (; IATA: DME, ICAO: UUDD) je druhé najrušnejšie civilné letisko v Rusku. Nachádza sa južne od centra Moskvy. Ide o jedno z troch hlavných letísk Moskvy spolu s letiskom Šeremetievo a Vnukovo. Domodedovo je druhým najväčším letiskom v Rusku, pokiaľ ide o osobnú a nákladnú dopravu; v roku 2015 letisko odbavilo 30 504 515 cestujúcich.
História.
Oficiálne otvorenie letiska Domodedovo sa uskutočnilo v máji 1965. Druhé dráhy, paralelné s existujúcou, boli uvedené do prevádzky 18 mesiacov po otvorení letiska. Koncom roku 1975 bola otvorená linka do Alma-Aty, na ktorej lietalo sovietske nadzvukové dopravné lietadlo Tupolev Tu-144S. V roku 1996 bolo letisko sprivatizované (nájomná zmluva na dobu 75 rokov) a od toho času začal jeho rýchly rozvoj.
Charakter letiska.
Letisko Domodedovo má jednu terminálovú budovu. Je rozdelená do dvoch častí – pre medzinárodné a pre vnútroštátne lety. V súčasnosti je vo výstavbe nový terminál. Moderne vybavená riadiaca veža navádza lety na dve (pôvodne tri) vzletové a pristávacie dráhy.
Z letiska vedie železničná trať na stanicu "Pavaletsky" do centra Moskvy. Cesta vlakom trvá 40 minút. Vlaky jazdia každých 30 – 60 minút v oboch smeroch.
Dopravu z letiska do Moskvy zabezpečujú tiež kyvadlové autobusy, ktoré jazdia každých 15 minút.
V roku 2009 prešlo letiskom 18 676 000 cestujúcich a 182 705 ton nákladu.

</doc>
<doc id="306572" title="Cena Akadémie za najlepší film" url="https://sk.wikipedia.org/wiki?curid=306572">
Cena Akadémie za najlepší film

Cena Akadémie za najlepší film (anglicky "Academy Award for Best Picture") je jednou z cien, ktorú každoročne udeľuje americká Akadémia filmových umení a vied za najlepšie filmové počiny roku. Je to jediná kategória, kde členovia Akadémie majú právo nielen hlasovať vo finálnom hlasovaní, ale taktiež nominovať filmy. Pri ceremoniáli vyhlasovania cien sa táto kategória udeľuje ako posledná.
História.
Na 1. ročníku udeľovania Oscarov nebola udelená cena za najlepší film. Namiesto toho tam boli rôzne ceny, jedna za najlepšiu produkciu – tu vyhral film "Wings" -, a druhá za najlepšiu umeleckú kvalitu produkcie – tú vyhral film "Východ slnka". Ďalší rok sa Akadémia rozhodla udeliť len jednu cenu, a to za najlepšiu produkciu. Spätne sa rozhodla, že cena, ktorú vyhral film "Wings", je rovnaká ako táto, a preto je tento film často chybne označovaný ako výherca ceny za najlepší film na prvý rok. Názov ceny sa nakoniec na "najlepší film" zmenil v roku 1931.
Od roku 1944 obmedzila Akadémia počet nominovaných filmov na 5. Do 83. ročníka udeľovania Oscarov (pre rok 2010) bolo na túto cenu nominovaných 485 filmov. Oscar za najlepší film a za najlepšiu réžiu boli počas ich histórie veľmi úzko prepojené. Z 83 filmov, ktoré vyhrali cenu za najlepší film, vyhralo 61 z nich aj cenu za najlepšiu réžiu. Len tri filmy vyhrali cenu za najlepší film, bez toho, aby boli nominovaní ich režiséri: "Wings" (1927/28), "Ľudia v hoteli" (1931/32) a "Šofér slečny Daisy" (1989). Jediní dvaja výhercovia Oscara za najlepšieho režiséra, ktorých film nezískal cenu za najlepší film, boli Lewis Milestone (1927/1928) a Frank Lloyd (1928/29).
Víťazi a nominovaní.
V nasledujúcom zozname sú uvedené filmy, ktoré vyhrali Oscara. Okrem prvých rokov udeľovania cien (keď Akadémia nepoužívala kalendárne roky) je tento rok rokom, v ktorom mal film prvú premiéru v Los Angeles County v Kalifornii; to je väčšinou aj rok vydania filmu, ale môže to byť aj o rok neskôr (ako napríklad pri filme "Casablanca"). Odovzdávanie Oscarov, na ktoré môže byť film nominovaný, sa uskutoční o rok neskôr; napríklad film uvedený v roku 2005 môže byť nominovaný na Oscara za najlepší film za rok 2005 udeľovaných v roku 2006. V zozname je názov každého filmu nasledovaný produkčnej firmou a producentom. Do roku 1950 sa Oscar za najlepší film, udeľoval produkčnej firme; od roku 1951 je udeľovaný výrobcovi. Názov kategórie sa počas jej trvania často menil:

</doc>
<doc id="306671" title="Medzinárodné letisko Vnukovo" url="https://sk.wikipedia.org/wiki?curid=306671">
Medzinárodné letisko Vnukovo

 
Medzinárodné letisko Andreja Tupoleva Vnukovo (; IATA: VKO, ICAO: UUWW) je tretie najväčšie civilné letisko v Moskve. Nachádza sa 28 km od centra Moskvy (aj keď formálne leží v administratívnej hranici okresu Moskvy-Vnukovo).
História.
Vnukovo je najstaršie prevádzkyschopné letisko v Moskve. Jeho stavba bola schválená sovietskou vládou v roku 1937, pretože staršie letisko Chodynka (nachádzalo sa oveľa bližšie k centru mesta, ale od roku 1980 uzatvorené) bolo preťažené. Letisko Moskva-Vnukovo bolo otvorené 1. júla 1941. Počas Veľkej vlasteneckej vojny letisko slúžilo ako vojenská letecká základňa. Do premiestnenia väčšiny medzinárodných letov Aeroflotu v roku 1960 na letisko Šeremetievo, to bolo hlavné letisko s medzinárodnou prevádzkou v ZSSR. V roku 1956 tu uskutočnili prvé lety s cestujúcimi lietadlá Tupolev Tu-104 a Iľjušin Il-18. V roku 1961 vzal prvých cestujúcich turbovrtuľový Tupolev Tu-114 do Chabarovska. Po rozdelení leteckej spoločnosti Aeroflot na menšie firmy, bola z pozostávajúcich lietadiel umiestnených na letisku Vnukovo vytvorená spoločnosť "Vnukovo Airlines". Tá bola neskôr prevzatá vedením spoločnosti S7 Airlines (predtým známej ako "Sibir Airlines").

</doc>
<doc id="306684" title="Železničná trať Žilina – Mosty u Jablunkova" url="https://sk.wikipedia.org/wiki?curid=306684">
Železničná trať Žilina – Mosty u Jablunkova

Železničná trať Žilina – Mosty u Jablunkova (v cestovnom poriadku pre verejnosť označená ako železničná trať číslo 127) je dvojkoľajná, elektrifikovaná trať, vedúca zo Žiliny cez Čadcu do českej stanice Mosty u Jablunkova. Na území Česka nadväzuje trať do Bohumína.
Dejiny.
Trať bola odovzdaná do prevádzky 8. januára 1871 ako súčasť Košicko-bohumínskej železnice. V roku 1898 sa postavila druhá traťová koľaj v úseku Čadca – Mosty u Jablunkova (– Jablunkov) v snahe zefektívniť dopravu na tomto sklonovo náročnom úseku (stúpanie až do 16 ‰). Výminku tvoril úsek cez Jablunkovský tunel, ktorý bol zdvojkoľajnený stavbou druhého tunela až v roku 1917. Úsek Žilina – Čadca bol zdvojkoľajnený v roku 1915. 
Po druhej svetovej vojne bolo rozhodnuté o elektrifikácii Košicko-bohumínskej železnice. Úsek Čadca – Mosty u Jablunkova bol dokončený v roku 1963, zvyšok trate v roku 1964. 
Modernizácia.
Medzi rokmi 2007 bol uzatvorený jeden z Jablunkovských tunelov a prestavaný na dvojkoľajný tunel. Po jeho sprovoznení bol druhý tunel čiastočne zasypaný. V polovici novembra 2009 došlo na stavbe k niekoľkým závalom .
Súčasne bol medzi rokmi 2008 a 2011 modernizovaný úsek Žilina – Krásno nad Kysucou . Výstavba bola ukončená v roku 2011. Pre úsek Čadca – štátna hranica je vypracovaný projekt stavby a prebieha výkup pozemkov. Financovanie úseku z programu CEF nebolo v roku 2017 schválené, preto bol preradený medzi náhradné projekty OPII. Ku schváleniu došlo až v roku 2020. Pre úsek Krásno nad Kysucou (mimo) – Čadca je zpracovaný projekt stavby, príprava však bola kvôli velkej finančnej náročnosti zastavená. V auguste 2012 sa však začali prípravné práce na stavbe tunela, ktorý mal byť jeden z najdlhších na Slovensku. Mal viesť popod Gavlasovský kopec do Horelice. Pri osade U Gavlasov začala aj výstavba prieskumnej štôlne. V pláne bolo zachovanie starej trate ako regionálnej.
V marci 2021 Železnice Slovenskej republiky vypísali súťaž na modernizáciu trate v úseku Čadca (mimo) – štátna hranica: modernizáciu spodku a zvršku, rekonštrukciu trakčného vedenia, výstavbu protihlukových stien a nového zabezpečovacieho zariadenia. Plánovaná rýchlosť je 120 km/h. Stavať by sa malo začať na jar 2022 a stavba mala trvať 25 mesiacov. Celkové náklady na modernizáciu sú takmer 47 miliónov eur.

</doc>
<doc id="306689" title="Letisko Berlín-Tegel" url="https://sk.wikipedia.org/wiki?curid=306689">
Letisko Berlín-Tegel

Letisko Berlín-Tegel (), od roku 1988 nazývané tiež Letisko Otta Lilienthala, oficiálne tiež Medzinárodné letisko Berlín, (IATA: TXL, ICAO: EDDT) bolo letisko v Berlíne. Bolo uzatvorené 8. novembra 2020. Letisko leží vo štvrti Tegel v mestskom obvode Reinickendorf (v bývalom francúzskom sektore mesta).
História.
Na pozemku dnešného letiska sa od roku 1930 nachádzala strelnica a priestranstvo pre pokusy s raketami. Počas berlínskej blokády bolo rozhodnuté o stavbe ďalšieho letiska, ktoré tu bolo vybudované v rekordnom čase iba dvoch mesiacov (materiál bol čiastočne do mesta dopravovaný vzdušným mostom).
Letisko bolo spočiatku používané ako vojenské letisko francúzskym letectvom, pre civilnú prevádzku bolo otvorené po ďalšej výstavbe až v roku 1960. Civilná prevádzka bola vykonávaná predovšetkým lietadlami francúzskej spoločnosti Air France (a niekoľkými ďalšími, prevádzkujúcimi charterové lety), po uzatvorení letiska v Tempelhofe v roku 1975 potom aj spoločnosťami Pan Am a BEA; po zjednotení Nemecka v roku 1990 sa na letisko lieta bez obmedzení, práve v tom roku mohla prvýkrát v Berlíne pristáť aj nemecká Lufthansa.
Význam letiska.
Letisko patrilo k najvyťaženejším letiskám mesta. Pre svoju obľúbenosť bolo takmer nemožné nájsť tu možnosti pre umiestnenie a odbavenie ďalších lietadiel a spoločností; deklarovaná kapacita 9,5 milióna bola v roku 2005 prekročená o 2 milióny cestujúcich. Letisko bolo vybudované počas berlínskej blokády vo francúzskom sektore mesta (veľká časť materiálu bola do Berlína prepravená práve leteckým mostom) a stalo sa po začatí regulárnej prevádzky v roku 1960 najdôležitejším letiskom Západného Berlína. Jeho význam vzrástol ešte viac v roku 1975, keď bola prevádzka na letisku Berlín-Tempelhof pozastavená.
Letisko sa nachádzalo v meste, aj keď nie tak centrálne, ako letisko Berlín-Tempelhof. Oblasť je síce obývaná, ale s väčšími plochami parkov, lesov a jazier v okolí. Do mestského centra je vzdialenosť približne 8 km, spojenie vykonáva niekoľko autobusových liniek, čiastočne expresných.
Prevádzka.
Pri začatí regulárnej prevádzky v roku 1960 sa letisko chválilo modernou odbavovacou halou: jej koncept zodpovedá modelu "drive-in", obľúbeného v šesťdesiatych rokoch (krátkodobé parkovacie plochy, stanovištia taxíkov a zastávka autobusov sa nachádzajú na vnútornom priestranstve medzi jednotlivými nástupišťami). 
V čase rozdelenia mesta mali okupačné mocnosti monopol na leteckú dopravu: okrem využitia ako vojenského letiska francúzskym vojenským letectvom (severná časť, dnes využívaná Bundesluftwaffe) tu mohla civilnú prevádzku vykonávať len Air France a ďalej Pan Am a BEA (ktoré v Tegeli pristávali po uzatvorení letiska v Tempelhofe v roku 1975). 
Po rapídnom vzraste dopravy v neskorších rokoch, najmä po zjednotení mesta, sa koncept letiska ukázal byť krátkozraký: v hlavnom termináli, postavenom ako šesťhranná okružná hala, čakajúci cestujúci úplne upchávali priechod k ďalším odbavovacím okienkam. Táto situácia sa v posledných rokoch nárastom počtu cestujúcich ďalej zhoršila, navyše je aj kapacita gastronomických a iných zariadení v oblasti služieb nepostačujúca, problematická je aj príjazdová cesta k ústredným dopravným plochám.
Aerolínie a destinácie.
Pravidelné linky.
V roku 2020 bolo letisko uzavreté a prevádzka sa presunula na letisko Berlín-Brandenburg. 

</doc>
<doc id="306794" title="Kristína (speváčka)" url="https://sk.wikipedia.org/wiki?curid=306794">
Kristína (speváčka)

Kristína Peláková, známa pod umeleckým menom Kristína (* 20. august 1987, Svidník), je slovenská speváčka, ktorá okrem iného Slovensko reprezentovala na súťaži Eurovision Song Contest 2010.
Životopis.
Kristína už odmalička spievala, hrala na klavíri aj tancovala. Študovala na košickom konzervatóriu. Po zoznámení s producentom Martinom Kavuličom a vydavateľstvom H.o.M.E. production začala aktívne spievať. Prvý singel „Som Tvoja“ jej vyšiel v spolupráci s reperom Opakom z bratislavskej a jej obľúbenej skupiny A.M.O. na jar 2007.
V roku 2008 prespievala pieseň Beáty Dubasovej „Vráť mi tie hviezdy“, čo jej prinieslo všeobecnú slávu na Slovensku. Pieseň sa stala jednou z najúspešnejších slovenských skladieb roku 2008.
"… ešte váham".
11. novembra 2008 vydala Kristína svoj debutový album "… ešte váham", ktorý obsahuje 11 skladieb a dva remixy. Je tu tiež skladba „Som tvoja“ natočená ešte v roku 2006. Sú tu ako multimediálne stopy aj tri videoklipy k singlom „Som tvoja“, „Vráť mi tie hviezdy ’08“ a „Zmrzlina“, ku ktorému si prizvala českú speváčku Victoriu. 
Eurovision Song Contest 2010.
Kristína sa zapojila aj do pesničkovej súťaže Eurovision Song Contest 2010 so skladbou „Horehronie“. Text napísal Kamil Peteraj. So skladbou zvíťazila v piatom štvrťfinále s počtom 36,7 % hlasov a taktiež zvíťazila v prvom semifinále s počtom hlasov 31,2 % a aj s najvyšším ziskom bodov (12) od poroty. 28. februára 2010 sa zúčastnila národného finále, kde nakoniec získala rovnaký počet bodov ako druhá Mista so skladbou „Emotions“, no vďaka väčšiemu počtu hlasov od divákov triumfovala a reprezentovala Slovensko na európskom finále v Nórsku, ktoré sa uskutočnilo 25. – 29. mája 2010.
V Osle sa Kristína predstavila 25. mája 2010 v prvom semifinále, kde napriek tomu, že bola považovaná za jednu z favoritiek, skončila až na 16. mieste a s 24 bodmi nepostúpila do finále.
Na slnečnej strane sveta.
Správy o pripravovanom treťom albume sa objavovali už od polovice roka 2011. Ako prvý pilotný singel z albumu vyšla 10. apríla 2012 skladba "Jabĺčko", ktorá sa dostala na 13. miesto v slovenskom éteri a je hrávaná aj v Česku. Album oficiálne vyšiel 25. júna 2012 a obsahuje štrnásť skladieb plus tri bonusy v podobe remixov. S nahrávaním sa začalo v marci 2011 a posledné úpravy sa skončili koncom mája 2012. Kristína nahrávala v štúdiu v Košiciach aj v Bratislave. “Album je pre mňa výnimočný a plný emócií. Každá pieseň má nápad a tému. Dali sme do každej skladby maximum. A veľmi sa teším, že sa v tom albume nájdu všetky vekové kategórie.“ povedala Kristína pre server Hudba.sk. 23. júna 2012 bol predstavený aj druhý singel "Viem, lebo viem".
Album znovu otextoval básnik a textár Kamil Peteraj, hudbu zložil skladateľ a producent Martin Kavulič a dve skladby vytvoril aj jeho mladší brat Marián Kavulič. Speváčka experimentovala s mnohými hudobnými nástrojmi, na albume sa objavil sláčikový orchester, klasická aj ústna harmonika, živý aj elektronický cimbal aj buzuki. Krst albumu "Na slnečnej strane sveta" sa uskutočnil 27. júna 2012 v pražskom Bontonland Megastore, krstným otcom sa stal spevák Vašo Patejdl. Kristína si na akcii prevzala taktiež platinovú platňu za predaj predchádzajúceho albumu "V sieti ťa mám" v Česku.

</doc>
<doc id="306798" title="Ľubica Čekovská" url="https://sk.wikipedia.org/wiki?curid=306798">
Ľubica Čekovská

Ľubica Čekovská (Ľubica Salamon-Čekovská, Ľubica Malachovská-Čekovská; * 16. marec 1975, Humenné) je slovenská skladateľka a klaviristka. Jej bratom je slovenský hudobník, spevák, skladateľ, komik a moderátor Marián Čekovský. Ich matka bola speváčka a akordeonistka.
Zo života.
V 1. a 2. semifinálovom kole a vo finále Eurovision song contest, v roku 2010 zasadala v porote s Jánom Lehotským a Martinom Sarvašom.
Má dve deti, z prvého manželstva a z druhého manželstva so Svätoplukom Malachovským.

</doc>
<doc id="306873" title="Alexander Vencel mladší" url="https://sk.wikipedia.org/wiki?curid=306873">
Alexander Vencel mladší

Alexander Vencel (* 2. marec 1967, Bratislava) je bývalý slovenský futbalový reprezentant. Hrával na poste brankára. Je synom bývalého reprezentanta Česko-Slovenska Alexandra Vencela staršieho.
Je odchovancom Slovana Bratislava, kde hrával do roku 1994. Nasledujúcich 11 rokov chytal vo Francúzsku, za RC Strasbourg a Le Havre. Po skončení aktívnej kariéry pôsobil naďalej vo Francúzsku v trénerských pozíciach. V roku 2006 sa stal asistentom trénera Papina v druholigovom RC Strasbourg. Na konci sezóny 2006-07 dosiahol s klubom postup do Ligue 1.
Vencel je autorom dvoch kníh zameraných na futbalovú tematiku: "Brankár" a "Brankár 2".

</doc>
<doc id="306899" title="Krab piesočný" url="https://sk.wikipedia.org/wiki?curid=306899">
Krab piesočný

Krab piesočný ("Cancer pagurus") je druh kraba, ktorý žije na piesočnom až kamenistom dne v Severnom mori, severnom Atlantiku a Stredozemnom mori.
Je to robustný krab s červeno-hnedým sfarbením, oválnym pancierom a charakteristickými klepetami na konci sfarbenými na čierno. Dospelé jedince dorastajú do dĺžky približne 25 cm a hmotnosti 3 kg. Je to nočný tvor, ktorý sa cez deň ukrýva. Živí sa zdochlinami, lastúrnikmi a ostnatokožcami. Patrí medzi najviac nebezpečné živočíchy, ktoré ohrozujú ľudstvo.

</doc>
<doc id="307128" title="Marián Horský" url="https://sk.wikipedia.org/wiki?curid=307128">
Marián Horský

Generálmajor Ing. Marián Horský (* 28. august 1945, Pribeník – † 11. december 2020, Prešov) bol slovenský generál, bývalý zástupca veliteľa Východného vojenského okruhu.
Život.
Roku 1966 ukončil Vyššie vojenské učilište vo Vyškove na Morave. Po jeho absolvovaní sa stal vojakom z povolania, pričom získal hodnosť poručíka. Následne do roku 1976 vykonával vojenské veliteľské funkcie na úrovni čata, rota, prápor a pluk. V roku 1974 bol premiestnený z Česka na Slovensko.
Od roku 1976 až do roku 1978 študoval postgraduálne interné štúdium na Vojenskej akadémii Antonína Zápotockého v Brne. Po jeho skončení bol v roku 1978 ustanovený do funkcie náčelníka štábu a od roku 1980 velil 63. motostreleckému pluku v Michalovciach. V roku 1982 bol ustanovený do funkcie zástupcu veliteľa 14. tankovej divízie v Prešove.
Od roku 1984 až do roku 1986 absolvoval štúdium na Vojenskej akadémii Generálneho štábu v Moskve. Po ukončení štúdia postupne vykonával funkcie veliteľa 14. tankovej divízie, zástupcu veliteľa Východného vojenského okruhu, náčelníka organizačnej správy hlavného štábu Veliteľstva Armády SR a svoju vojenskú kariéru ukončil roku 2002 vo Varšave kde pôsobil na veľvyslanectve SR ako vojenský diplomat.
Roku 1990 dosiahol prvú generálsku hodnosť.
Ovládal ruský, poľský a maďarský jazyk. Bol ženatý, otec dvoch detí.
Miesta vojenského pôsobenia.
Uherské Hradiště, Vyškov, Stříbro, Trebišov, Brno, Michalovce , Prešov, Moskva, Trenčín, Bratislava, Varšava .
Externé odkazy.
Fotografia

</doc>
<doc id="307130" title="Vinnycia" url="https://sk.wikipedia.org/wiki?curid=307130">
Vinnycia

Vinnycia (; ; ; ) je mesto v Ukrajine na rieke Južný Bug a administratívne centrum Vinnyckej oblasti. Žije tu asi 370 026 obyvateľov . Patrí do historického územia Podolie.
V meste je vojenská základňa a centrum ukrajinského letectva. Nachádzajú sa tu divadlá, filharmónia, univerzity, vysoké školy a výskumné ústavy.
Dejiny.
Počas druhej svetovej vojny 19. júla 1941 mesto obsadili nacistické vojská. Po obsadení mesta nacisti povraždili 700 pacientov miestnej neurologickej liečebne a z jej budovy spravili dôstojnícky klub. V priebehu okupácie popravili asi 25 000 obyvateľov mesta, hlavne Židov. 13 400 mladých ľudí bolo odsunutých na nútené práce do Nemecka. Celkovo si nemecká okupácia vyžiadala životy asi 42 000 civilistov. Pri meste boli postavené dva tábory pre vojnových zajatcov, v ktorých 12 000 z nich zahynulo. V meste a jeho okolí operovali sovietske partizánske oddiely. Asi 12 km od mesta stál štáb nemeckých vojsk označovaný Wehrwolf, odkiaľ Hitler od jari 1942 do jari 1944 osobne riadil bojové operácie na východnom fronte. Mesto oslobodili 20. marca 1944 vojská 1. ukrajinského frontu.

</doc>
<doc id="307171" title="Južný Bug" url="https://sk.wikipedia.org/wiki?curid=307171">
Južný Bug

Južný Bug (; iný názov: Boh) je rieka, ktorá sa nachádza na Východoeurópskej rovine v Ukrajine. Rieka pramení v Podolskej vysočine, približne na západ od mesta Chmeľnyckyj. Jej celý tok je na území Ukrajiny.
Na hornom toku rieky sa nachádzajú prevažne močiarne oblasti. V strednej časti toku preteká cez kryštalické pohorie a vytvára niekoľko kaskád. V dolnom toku má rieka veľa prítokov a nachádza sa tu jadrová elektráreň. je splavných. Celkovo sa na jej toku nachádza 13 priehrad, z ktorých najväčšia je Ladyžynská priehrada.
Najväčšie mestá na jeho toku sú: Chmeľnyckyj, Chmiľnyk, Vinnycia a Mykolajiv.

</doc>
<doc id="307395" title="Neville Longbottom" url="https://sk.wikipedia.org/wiki?curid=307395">
Neville Longbottom

Meno: = Neville Lomgbottom
Obrázok: =
Popis: =
Typ diela: =
Dielo: = Harry Potter
Autor: = Joanne Rowling
Ilustrátor: =
Herec: = Mathew Lewis
Prvý výskyt: = Harry Potter a Kameň mudrcov
Posledný výskyt: = Harry Potter a Prekliate dieťa
Celé meno: = Neville Frank Longbottom
Prezývka: =
Dátum narodenia: = 30. júl 1980
Miesto narodenia: =
Dátum úmrtia: =
Miesto úmrtia: =
Pohlavie: = Muž
Druh bytosti: = Čarodejník
Schopnosť: =
Povolanie: = Učiteľ herbológie
Rodina: = Frank(otec), Alice(matka), Augusta(stará mama) Longbottomovci
Manžel(ka): =
Potomkovia: =
Náboženstvo: =
Národnosť: = britská
Inél názov: = Fakulta
Inél: = Chrabromil
Neville Longbottom (* 30. júl 1980) je fiktívna postava z románu britskej spisovateľky J. K. Rowlingovej Harry Potter. Je popisovaný ako chlapec s guľatou vysmiatou tvárou a navštevuje rovnaký ročník v Chrabromile ako Harry Potter.
Neville je spočiatku veľmi roztržitý a neschopný, je preslávený svojou deravou pamäťou, ale časom sa z neho stane lepší a odvážnejší čarodejník, hlavne po jeho vstupe do Dumbledorovej armády. Jeho domácim zvieratkom je ropucha Gertrúda ktorá mu ustavične uteká a stráca ju. Neville býva so starou mamou (Augustou Longbottomovou), pretože jeho rodičia (Frank a Alice) zošaleli, pretože ich kvôli informáciam mučila Belatrix Lestrangeová spolu so svojím manželom Rodolphlusom, jeho bratom a Bartym Crauchom jr.. Neville je veľmi hanblivý a zraniteľný chlapec, ktorého možno šikanovať, pretože je nemotorný, zábudlivý a v prítomnosti iných ľudí je veľmi nervózny. Harry však naňho dáva pozor a Neville k nemu vzhliada, pretože obdivuje odvahu, ktorú každoročne prejaví. Má nadanie na herbológiu ktorá je zároveň aj jeho najobľúbenejším predmetom. Prvýkrát sa vyskytol v Harrym Potterovi a Kameni Mudrcov.
V siedmej časti zabije Voldemortovho hada (Nagini) Chrabromilovým mečom, čím zničí jeden zo siedmich horcuxov. Nakoniec sa z neho stane profesor herbológie na Rokforte. Neville Longbottom ukázal záujem o žiačku vo fakulte Bystrohlav Lunu Lovegoodovú. Napokon sa však Luna zoberie s Ralphom Skamanderom a Neville sa stane učiteľom herbológie.
Vo filme si jeho postavu zahral Matthew Lewis.

</doc>
<doc id="307452" title="John Malkovich" url="https://sk.wikipedia.org/wiki?curid=307452">
John Malkovich

John Malkovich, celým menom John Gavin Malkovich (* 9. december 1953, Christopher, Illinois, USA) je americký herec, producent a režisér. Za úlohy vo filmoch "Miesta v srdci" a "V dráhe strely" bol nominovaný na Oscara.
Životopis.
John Malkovich sa narodil 9. decembra 1953 v rodine chorvátskeho otca Daniela a škótskej matky Joanne. Obaja rodičia boli publicisti a prispievali článkami do časopisov. Študoval ekológiu a maliarstvo, neskôr aj divadelníctvo na Illinois State University a Eastern Illinois University. V roku 1976 začal hrať v divadle Steppenwolf Theatre v Chicagu, ktoré založil jeho kamarát Gary Sinise. Práca na niekoľkých televíznych projektoch mu otvorila brány do sveta filmu.
V roku 1983 sa presťahoval do New Yorku. O rok neskôr na seba upútal výrazným debutom vo filme "Miesta v srdci", za ktorý získal prvú nomináciu na Oscara. V tom istom roku sa zvýraznil ďalším významným filmom o vraždení Červených Khmérov v Kambodži "Vražedné polia". Kritikov oslovil v broadwayskej adaptácii románu Arthura Millera "Smrť obchodného cestujúceho". V roku 1985 bola hra opäť sfilmovaná (prvá filmová adaptácia je z roku 1951) tentokrát pre televíziu. Malkovich vytvoril postavu Biffa Lomana – syna Williho Lomana, ktorého stvárnil Dustin Hoffman. Tento herecký výkon mu vyniesol nielen prvú z troch nominácií na Zlatý glóbus, ale aj Cenu Emmy v kategórii "Najlepší herec vo vedľajšej úlohe v minisérii alebo filme". Upútal aj vo filmoch "Ríša slnka" (1987), "The Glass Menagerie" (1987) a v jednej z najznámejších postáv cynického vikomta Valmonta v snímke "Nebezpečné známosti" (1988). Exceloval po boku dvoch výrazných herečiek osemdesiatych rokov Glenn Close a Michelle Pfeiffer. Ďalšou významnou postavou v Malkovichovej tvorbe je stvárnenie Lennieho Smalla vo filme O myšiach a ľuďoch (1992) pod režisérskou taktovkou Garyho Sinisa. Spolupráca s Clintom Eastwoodom na snímke "V dráhe strely" (1993) mu vyniesla nominácie na Zlatý Glóbus a Oscara. 
Veľmi populárna sa stala jeho mnohonásobná úloha v kaufmanovskej "Koži Johna Malkovicha" z roku 1999. V tejto psychologickej tragikomédii stvárnil sám seba takého, akého si predstavoval scenárista Charlie Kaufman. Hlavný hrdina bábkar John Cusack objaví tajnú chodbu, ktorá mu dovolí vstúpiť do hlavy Malkovicha. Slávny herec sa týmito pokusmi nabúrať mu vedomie stáva bezmocnou bábkou. Snímka metaforicky ilustruje život hollywoodskej hviezdy so všetkým, čo k tomu patrí od útokov fanúšikov, až po špekulácie médií. 
John Malkovich má za sebou aj niekoľko režisérskych pokusov. Španielsko - americká kriminálna dráma "The Dancer Upstairs" (v češtine "Tanečník seshora", 2002) hovorí príbeh o policajnom detektívovi Rejasovi. Rieši teroristický útok, za ktorým stoja členovia maoistickej guerillovej skupiny. Dej filmu paralelne ilustruje Rejasovu lásku k učiteľke baletu, ktorá vyučuje jeho dcéru. Film bol v programe 44. ročníku Medzinárodného filmového festivalu v Karlových Varoch, z ktorého si Malkovich odniesol cenu za mimoriadny umelecký prínos vo svetovej kinematografii. Karlove Vary poctil svojou návštevou.. 
V roku 1998 založil producentskú spoločnosť Mr. Mudd, ktorá pomohla ku vzniku romantickému filmu "Prízračný svet" (2001), vyššie spomínanej kriminálky "The Dancer Upstairs" (2002), teenagerskej komédii "Juno" (2007) a taktiež na Oscara nominovanému dokumentu "Which Way Home" (2009). 
V posledných rokoch sa Malkovich výrazne prejavil v tragikomédii "" (česky "Říkejte mi Kubrick", 2005), kde stvárnil skutočnú postavu Angličana Alana Conwaya. Ten sa na pár týždňov na konci deväťdesiatych rokov vydával za slávneho režiséra "Stanleyho Kubricka", aby mohol z ľudí vymámiť peniaze. Malkovich sa ako transvestita Conway prediera večierkami a zoznamuje sa s potencionálnymi klientmi, ktorých nahovorí na spoluprácu, či už vo filme, alebo v podnikaní. Keďže skutočný Kubrick nebol spoločensky veľmi známy, mnoho obetí nezapochybuje o jeho identite. 
Hercova spolupráca s bratmi Coenovcami vyústila do čiernej komédie "Po prečítaní spáľte" z roku 2008. V nej Malkovich stvárnil manžela Tildy Swintonovej ako neurotického agenta CIA, ktorý holduje alkoholu, a ktorý chce po tom, čo dostane padáka, napísať vlastnú knihu spomienok. Ani netuší, že ho manželka podvádza s úradníkom Georgom Clooneym a plánuje rozvod. Okopíruje jeho memoáre na disketu, ktorej sa však zmocní bláznivá zamestnankyňa fitnes centra Frances McDormandová a jej jednoduchý kolega Brad Pitt. Tí sa rozhodnú informácie predať ruskej tajnej službe. Spustí sa reťazec absurdných situácií navzájom prepojených medzi všetky hlavné postavy. 
John Malkovich hral vo viac než 70 filmoch. 

</doc>
<doc id="307488" title="Kajman okuliarnatý" url="https://sk.wikipedia.org/wiki?curid=307488">
Kajman okuliarnatý

Kajman okuliarnatý (zastarano: "kajman okuliarový"; lat. "Caiman crocodilus") je pomerne malý plaz z čeľade aligátorovité ("Aligatoridae").
Výskyt.
Obýva pomerne rozsiahle územie Strednej a Južnej Ameriky v rozmedzí od Venezuely až na juh Amazonskej panvy. Žije v pomaly tečúcich vodách, nížinných mokradiach a jazerách, je schopný tolerovať aj slanú vodu; vďaka tejto adaptácii je aj najhojnejším zástupcom svojej čeľade.
Opis.
Samce dosahujú dĺžky od do , maximálne až do . Samice sú znateľne menšie a dosahujú maximálnu veľkosť do . Dospelé zvieratá majú tlstú kožu s olivovým nádychom. Mláďatá majú obvykle žltkastú farbu s čiernymi škvrnami, ktoré časom úplne stráca.
Poddruhy.
Niekoľko poddruhov tohto kajmana sa líši sfarbením, veľkosťou a tvarom lebky ako aj rozšírením. 
Opísané boli aj sporné poddruhy
Potrava a rozmnožovanie.
Mláďatá sa živia širokou paletou vodných bezstavovcov, prevažne potom larvami hmyzu, kôrovcami a mäkkýšmi. Časom začnú do svojho jedálnička zahrňovať aj rôzne stavovce, ktoré tvoria prevažne ryby, obojživelníky, plazy a vodné vtáky. Dospelé zvieratá si trúfnu aj na väčšie cicavce, napr. diviaka lesného.
Obdobie párenia trvá u kajmanov okuliarnatých v rozmedzí medzi marcom a augustom. Samica vybuduje hniezdo v podobe hromady rôznej pôdy a rastlinnej vegetácie, ktorú sem nahrnie. V období dažďov, medzi júlom a v auguste nakladie 14 až 40 (obvykle okolo 22) vajec, ktoré po celú inkubačnú dobu, ktorá trvá zhruba 90 dní starostlivo stráží. Samice dosahujú pohlavnú dospelosť medzi 4. a 7. rokom, samce zhruba v rovnakom veku.
Kajman okuliarnatý je lovený pre svoju kožu, ale ohrozenie pre neho predstavuje aj odchyt mláďat, ktoré sa následne predávajú do domácností buď živé, alebo ako kuriózna vypchanina.

</doc>
<doc id="307504" title="Jonathan Rhys Meyers" url="https://sk.wikipedia.org/wiki?curid=307504">
Jonathan Rhys Meyers

Jonathan Rhys Meyers, pôvodným menom Jonathan Michael Francis O'Keefe (* 27. júl 1977, Dublin) je írsky herec, spevák a model, medzinárodne známy vďaka filmu "Velvet Goldmine". V Amerike sa zviditeľnil postavou kráľa Henricha VIII., ktorého stvárňuje v dramatickom historickom seriáli "The Tudors" "(Tudorovci:Sex, moc a intrigy)".
Za hlavnú úlohu v biografickom televíznom filme Elvis o osudoch Elvisa Presleyho získal ocenenie Zlatý Glóbus.
Životopis.
Jonathan Rhys Meyers sa narodil v írskom Dubline ako syn Geraldine Meyers a hudobníka Johna O´Keefa. Jeho priezvisko je odvodené od dievčenského mena jeho matky. 
Bezprostredne po narodení bol pokrstený, pretože sa narodil so závažnou srdcovou vadou a jeho rodičia sa obávali, že sa tradičnej ceremónie krstu nedožije. Prvých niekoľko týždňov svojho života strávil v nemocnici. Vo veku jedného roka sa s rodinou presťahoval do Corku, kde vyrastal. Rhys Meyers má troch mladších bratov - Jamieho, Alana a Paula. Všetci traja sú profesionálnymi hudobníkmi.
Keď mal Rhys Meyers 3 roky, jeho rodičia sa rozviedli. Matka vychovala Jonathana a Alana, zvyšní dvaja bratia žili u starej mamy s ich otcom.
Kariéra.
Vo veku 16 rokov bol Rhys Meyers kvôli záškoláctvu vylúčený zo školy "North Monastery Secondary School". Našiel si prácu ako pomocník v billiardovom klube, kde padol do oka filmovým agentom, hľadajúcim mladé talenty a neopozerané tváre. Tí zháňali hlavného predstaviteľa do filmu "War Of The Buttons". Na castingu neuspel, no o pár týždňov mu volali s ponukou úlohy v reklame na polievky "Knorr". Vzápätí bol obsadený do svojho prvého filmu, "Man Of No Importance". 
V roku 1996 sa objavil vo filme "Michael Collins" ako vrah hlavnej postavy, o tri roky neskôr v "Ride With The Devil" ako psychopatický bitkár Pitt Mackeson.
Účinkoval tiež v "The Loss Of Sexual Innocence" a spevom zaujal ako glam rockový idol vo "Velvet Goldmine". 
Rolou zvrhlého, krásne beštiálneho "Chirona" zaujal v moderno-historickom diele "Titus", filmovej inscenácií rovnomennej Shakespearovej hry.
Postavy, ktoré si vyberá, sú veľmi rôznorodé - v roku 2004 si zahral v historickom filme "Alexander Veľký", o rok neskôr stvárnil v britskej komédii Bend It Like Beckham futbalového trénera.
Tiež patril k hlavným postavám seriálu Tudorovci : Sex, moc a intrigy, kde spolupracoval s hercami ako Henry Cavill, Natalie Dormer, Annabelle Wallis či James Frain.
Do hollywoodskych výšin ho pravdepodobne vystrelila až hlavná úloha v "Match Point", filme amerického režiséra Woodyho Allena.
Toho istého roku "(2005)" získal Zlatý Glóbus za stvárnenie Elvisa Presleyho v televíznom filme "Elvis". 
V roku 2006 si zahral s Tomom Cruisom v "Mission Impossible III", pretože ho ale od mladosti trápila vychudnutá postava, musel začať navštevovať posilovňu. Kvôli tejto roli sa tiež naučil riadiť vrtuľník.
Súkromie.
Voľný čas Jonathanovi Rhys Meyersovi spestruje jeho záľuba v koňoch, vlastní čiernu kobylu menom Belle. 
Jeho domovom je Londýn, často však odchádza relaxovať do Maroka, ktoré si obľúbil počas natáčania. 
Čo sa týka hudby, najradšej si vypočuje Boba Marleyho. Medzi jeho obľúbené skupiny patria americkí Broken Social Scene, Black Rebel Motorcycle Club či Kings of Leon. 
Jonathan Rhys Meyers sa v minulosti sa stýkal s herečkou Toni Collette, ktorá si zahrala jeho manželku vo Velvet Goldmine. V súčasnosti žije s anglickou filmovou producentkou Reenou Hammer. 
Objavuje sa tiež na stránkach časopisov, stal sa tvárou značiek Versace a Hugo Boss.
Od mladosti je tuhým fajčiarom, tohto zlozvyku sa však nedokáže zbaviť.
Je známy svojím citom pre módu, najradšej nakupuje obuv. Pretože je nevysokej postavy, väčšinou nosí topánky na opätku.

</doc>
<doc id="307510" title="Majstrovstvá Európy vo futbale 1960" url="https://sk.wikipedia.org/wiki?curid=307510">
Majstrovstvá Európy vo futbale 1960

Majstrovstvá Európy vo futbale 1960 boli historicky 1. majstrovstvá Európy vo futbale. Konali sa vo Francúzsku od 6. júla do 10. júla 1960. Z kvalifikácie postúpili štyri tímy. Turnaj vyhrala reprezentácia ZSSR, keď vyhrala vo finále 2-1 pp nad reprezentáciou Juhoslávie. 
Kvalifikácia.
Kvalifikácia sa uskutočnila v rokoch 1959 a 1960. Hrala sa formou vyraďovacích kôl. V každom kole súperi odohrali dvoj zápas doma a vonku. Štyria najlepší postupovali na záverečný turnaj. Celkovo sa zúčastnilo kvalifikácii 18 tímov.
Kvalifikované tímy:
Strelci.
1 gól

</doc>
<doc id="307561" title="Gaviál" url="https://sk.wikipedia.org/wiki?curid=307561">
Gaviál

Gaviál (lat. "Gavialis") je jediný recentný rod z čeľade gaviálovité. Jediný druh tohto rodu je gaviál indický alebo gaviál gangeský (lat. "Gavialis gangeticus"). Je to kriticky ohrozený krokodíl, žijúci v Indii, kde je považovaný za posvätné zviera. O gaviálovi v širšom zmysle pozri nižšie.
Gaviál v širšom zmysle.
Popri druhu "Gavialis gangeticus" sa v minulosti slovenským názvom gaviál (a v 19. storočí občas aj latinským rodovým menom "Gavialis") označoval aj druh "Tomistoma schlegelii" (po slovensky vtedy gaviál sundský, dnes krokodíl štíhlohlavý alebo krokodíl úzkohlavý). V 19. storočí sa navyše za gaviála občas považovalo aj to, čo dnes označujeme ako rod Mecistops (ktorý bol v 20. storočí - presnejšie do roku 2006 - spravidla považovaný za integrálnu súčasť rodu krokodíl - Crocodylus).
Nasledujúci text tohto článku sa zaoberá len gaviálom indickým.
Opis.
Dospelé jedince dosahujú dĺžky 3,5 až 7 metrov a vážia 160 až 180 kilogramov. Hlava o dĺžke až 130 centimetrov je zakončená čeľusťami, ktorých dĺžka môže byť takmer jeden meter. Z nich vyrastá viac ako sto veľmi ostrých zubov, ktoré sú ich hlavným nástrojom pre obstarávanie potravy. Zuby na hornej a dolnej čeľusti vyrastajú vzájomne posunuté, takže pri zatvorení čeľuste zapadajú medzi seba. Na vrchole hlavy sú posadené vystúpené oči, ktoré v spojení s ostrým zrakom umožňujú gaviálom pozorovať okolie spod hladiny vody, aj keď je zvyšok tela ponorený; oči sú vytočené do strán, takže ich zorné pole zachytí široký uhol bez otáčania hlavy. Sú kryté šupinatými viečkami a taktiež priehľadnou blanou, ktorú gaviále preťahujú cez povrch očí ako ochranu, keď sú ponorené pod vodou.
Dospelé samce majú na ňufáku na konci hornej čeľusti chrupavkovitý výrastok zvaný "ghara" (v hindčine „hrniec“). Okrem funkcie odlíšenia samcov slúži aj pri dorozumievaní zvierat ako rezonátor.
Nohy gaviálov sú málo vyvinuté, a preto sú na súši neobratné. Sú však opatrené plávacím kýlom a plutvovým lemom, vďaka čomu výborne plávajú. Napomáha im pri tom aj dlhý ohybný chvost, ktorý je sploštený zo strán a zhora lemovaný radou dobre viditeľných hrotových šupín. Chvost dosahuje až polovicu dĺžky celého tela a vďaka jeho priečnym pohybom môžu gaviále rýchlo plávať dopredu a aj obratne zatáčať.
Spôsob života.
Najvhodnejším prirodzeným prostredím sú členité rieky s veľkým prietokom vody, strmými brehmi, plytčinami, tôňami a ostrovčekmi. Tu trávia dospelé gaviále väčšinu času a tu aj lovia; ich potravu tvoria prevažne ryby. Žijú v háremoch – samce sa obklopujú niekoľkými samicami. Samice hĺbia v piesočnatých brehoch jamu, do nej kladú vajcia a potom ju opäť pieskom zahrnú. Okolo hniezda potom hliadkujú až do doby troch mesiacov, kedy sa z vajec vyliahnu mladé gaviále. Po vyliahnutí sa mláďatá premiestnia do vody a zo začiatku zostávajú v starostlivosti rodičov, ktorý ich strážia, kŕmia a vozia na chrbte alebo na hlave.
Rozšírenie.
Gaviále pôvodne obývali Pakistan, Indiu, Nepál, Bangladéš a Barmu – povodie riek Indus, Ganga, Mahanadi, Narayani, Brahmaputra a Irrawada. V dôsledku znečistenia vody, lovu, miznutiu pôvodných biotopov a ďalších faktorov sa stali druhom ohrozeným vyhynutím. Najvýznamnejšia súčasná kolónia gaviálov žije dnes v Indii v povodí Gangy – v riekach Girwa a Čambal, ďalšie posledné zvyšky sa vyskytujú v Nepále. Ich celkový počet sa odhaduje na asi dve stovky jedincov.

</doc>
<doc id="307571" title="Grimaso" url="https://sk.wikipedia.org/wiki?curid=307571">
Grimaso

Michal Mikuš, známy najmä pod umeleckým menom Grimaso je slovenský hip-hopový producent známy najmä hudobnými produkciami pre bratislavskú skupinu H16, ktorej je členom. Takisto pôsobí aj ako DJ.
História.
Prvýkrát výraznejšie zaujal v roku 2003, keď produkoval okrem iných aj skladbu "Byť či nebyť" od Majk Spirita (vtedy známy pod menom Dylema alebo Dilema). Tá sa stretla s pozitívnymi reakciami a niekoľko týždňov bola aj na vrchole hitparády portálu Hip-Hop.sk. V roku 2003 sa stal členom skupiny H16, ktorej na EP Jednašeska ftvojom klube z roku 2004 produkoval singel "Jednašeska ftvojom klube".
V roku 2005 a 2006 sa jeho produkcie objavili na albumoch interpretov ako sú napr. Moja Reč, Rytmus, Druhá Strana, Miky Mora, no najmä na albume Kvalitný materiál od H16, kde produkoval singel "Nech vidia" s hosťujúcim Rytmusom. Album získal platinovú platňu a Grimaso dostal množstvo ponúk na spolupráce najmä po mediálnom úspechu singla "Nech vidia". Koncom roka 2006 vystupoval na turné H16 a Rytmusa Nech Vidia tour ako DJ.
V roku 2007 s ním spolupracovala speváčka Misha na rádiovom singli "Spomalíme svet", kde sa ako hosť zúčastnil Opak zo skupiny AMO. Objavil sa tiež na mixtape "Hra sa začína", kde produkoval 2 skladby (z toho jednu, kde H16 dissovala rappera Mikyho Moru, ktorý predtým dissoval Otecka (člena H16) v inej skladbe). Miky Mora potom nahral viacero diss skladieb, kde vulgárne nadával na členov H16.. V roku 2007 vydal pod EMI svoj prvý producentský album "Kto dá viac", kde sa ako hostia predstavili H16 (sólovo), Opak, Supa, 2H+, Ego (zo skupiny Kontrafakt), Orion, DJ Lucco, Kaidžas, Bacil, Danosť, Misha, Zverina, Vec a iní. Grimaso v relácii "Co se děje" povedal, že z albumu sa predalo 2500 kópii.
Niekedy na konci roka 2007 a 2008 sa vytvorila formácia slovenských DJov Club Crushers, ktorej členom je aj DJ Grimaso. Grimaso sa objavil na Vecovom albume "Funkčný veterán" ako rapujúci hosť a v texte nepriamo narážal na skupinu ľudí okolo Mikyho Moru. Grimaso sa postaral o 8 produkcii na albume "Čísla Nepustia" od H16, ktorý sa okrem priaznivého predaja (zlatá platňa a okolo 5000 predaných kópii) stretol s prevažne kladnými reakciami od fanúšikov a hudobných kritikov. V júli spolu s DJom Tagerom vydal mixtape "Who gives you more vol. 1", kde sa okrem iného nachádza aj exkluzívna skladba od Bone Thugs-N-Harmony do Grimasovej produkcie.
V roku 2009 začal pracovať na druhom producentskom albume "Let the beat come true", na ktorom sa podieľali prevažne zahraniční umelci. Na single "Mám rád" od Zverinu a "Nehaj hudbu hrať" od Kaidžasa (oboje produkované Grimasom) boli nakrútené klipy.
Začiatkom roka 2010 sa jeho hudobné produkcie objavili aj na albume rappera Kaliho "Pod maskou je pravda", na dvojdiskovom albume rappera Vladisa s názvom "Generácia" a albume "Král vs Joker" od Suverena. V roku 2010 sa stáva súčasťou projektu ESO, ktorý tvorí Majk Spirit, Suvereno a Grimaso.
V máji 2010 dokončil práce na albume Let the beat come true, kde sa ako hostia objavili Rytmus, H16, Suvereno, Hugo Toxxx, Dominika Mirgová, Evidence, Young De, S.A.S, Nironic, Meloe Melodic, Stephano Moses, Affiliated Soldierz, Rasco a iní.
Začiatkom roka produkoval speváčke Layle singel "Nestrácaj dych" s hosťujúcim Majkom Spiritom. K skladbe bol urobený aj videoklip, kde sa objavil aj Grimaso.
V roku 2012 produkoval skladby "Flow", "Splniť sen" a "Slečna nebezpečná" pre Bacila &amp; Rakbyho na ich spoločný album "Abnormal" a skladbu "Peniaze" na album "Svet nie je pre chudobných", ktorý vydal vladis 26. novembra 2012. Okrem toho v roku 2012 vypustil cez svoj youtube a soundcloud inštrumentálne skladby "Here we go again", "Headshot" alebo "Cesspool service", kde sa dali počuť výrazné vplyvy dubstepu.

</doc>
<doc id="307585" title="Suvereno" url="https://sk.wikipedia.org/wiki?curid=307585">
Suvereno

Lukáš Lacko (* 15. november 1984, Bratislava), známy pod umeleckým menom Suvereno (tiež SUVE, kedysi El Suvereno, alebo MCL), je slovenský slobodný umelec, ktorého tvorba by sa dala zaradiť medzi žáner "conscious hip hop".
Hudobná kariéra.
Suvereno (v tom čase ešte MCL) vytvoril a stal sa v roku 2001 členom bratislavskej skupiny 2H+, ktorá vydala v roku 2005 album "Taktomalobyťataktobude", singel "Bar Element" v roku 2006 a album "Premium" v roku 2007. Spolu s Vladisom z 2H+ účinkoval v muzikáli Príbeh ulice.
Ako sólový umelec má na konte zopár skladieb, rovnako spoluprácu s Vierou Berkyovou na skladbe pri propagácii eura a tiež na albume Dominiky Mirgovej v skladbe „Give It Up“. V roku 2007 sa v booklete albumu "Premium" od 2H+ objavila prvá informácia o Suverenovom sólo albume, vtedy naplánovanom na rok 2008. 18. júna 2008 bol na webe Hip-Hop.sk predstavený v premiere videoklip „Moje meno/Grillz“ a informácia o posunutí vydania albumu o niekoľko mesiacov. Na začiatku roka 2010 bol predstavený ďalší videoklip ku skladbe "Propaganda". Suvereno sa stal súčasťou projektu ESO spolu s Grimasom a Majk Spiritom. Na jar 2010 hosťoval na Vladisovom albume "Generácia" v dvoch skladbách a potvrdil informácie o prvom sólovom albume, ktorému dal meno "Král vs Joker" a po mnohých odkladoch vyšiel 17. mája 2010. Album "Král vs Joker" vyšiel pod labelom Zlatý prach s distribúciou od Sony BMG.
V júni vypustil spolu s Majk Spiritom z H16 futbalovú skladbu "Slovensko v Afrike" produkovanú Deryckom inšpirovaná postupom Slovenska na majstrovstvá sveta. V skladbe boli použité aj výkriky komentátora Marcela Merčiaka.
Začiatkom roka sa objavil na "Streettape" mixtape od bratislavského rappera Bacila a v priebehu roka by mal vydať mixtape "Zlatá stredná cesta". V priebehu prvého polroka 2011 pracoval na mixtape "Zlatá stredná cesta", z ktorého každú nedeľu v rámci Suve Sundays zverejnil jednu skladbu z mixtapu na svojom facebook profile. Mixtape vyšiel začiatkom júla a obsahuje hostí ako Dominika Mirgová (účinkujúca pod menom Lady D), Majk Spirit, Cigo, Supa a ďalší. Takisto účinkuje v pokračovaní muzikálu Príbeh Ulice 2. V lete sa objavil v skladbe "Ak to musí byť" od Paul Project, ktorá sa dočkala hranosti v slovenských rádiách s najvyššou pozíciou 26 a pozíciou 5 medzi domácimi skladbami. 4. septembra vypustil klip ku skladbe "Rebel", kde hosťuje Majk Spirit a ohlásil album "Alchymista" na november 2012 a EP spolu s Majk Spiritom na jar 2012. 1. marca vypustil videoklip ku skladbe "Osloboď myseľ", kde sa ako hosť objavil Paul Project a skladbu produkoval český producent Emeres. Skladba sa mala objaviť na Suverenovom pripravovanom albume "Alchymista", no nakoniec sa na album nedostala. Spolu s videom sa objavili aj informácie o pripravovanom videu "Moji zlatí" z mixtapu "Zlatá stredná cesta", ktorý bol odpremiérovaný 30. marca 2012. Na skladbe aj vo videu hosťoval rapper Supa. 7. júla mal premiéru videoklip ku skladbe "Life", ktorú produkoval Billy Hollywood. 11. novembra mal premiéru ďalší videoklip "Bláznovstvá", kde sa ako hosť objavila Lucia Molnárová. "Alchymista" vyšiel 19. novembra 2012 a obsahuje hostí ako Majk Spirit, Paul Project, Kali, Samuel Tomeček, Dan Nekonečný a ďalší. O produkcie sa okrem iných postarali aj Billy Hollywood, Milenium Music, Oliver Fillner a DJ Mad Skill. Ďalšie videoklipy boli spravené k skladbám "Empatia", "Výzva" a "Brána 2012". Medzitým Suvereno hosťoval v skladbe od Paul Project s názvom "Radosť", ku ktorej bol tiež urobený videoklip.
Diskografia.
Knihy.
• 2015: Premena (Mením seba - mením svet)
• 2016: Proměna (Měním sebe - měním svět)
• 2017: Premena (reedícia)

</doc>
<doc id="307647" title="Anaka" url="https://sk.wikipedia.org/wiki?curid=307647">
Anaka

Anaka, staršie "amazoňan" (lat."Deroptyus" ) je rod z čeľade papagájovité. Zahŕňa jediný druh anaka golierikatá/amazoňan golierikatý/amazoňan vejárový ("Deroptyus accipitrinus"), ale poddruh anaka (golierikatá) hnedočelá (Deroptyus accipitrinus fuscifrons) sa niekedy považuje za samostatný druh.
Obýva Amazonský dažďový prales. Dorastá 36 cm a dosahuje hmotnosť medzi 200-300 g. Je charakteristický svojim roztiahnuteľným, červeno sfarbeným chocholom s modrými koncami pier. Účel tohto chochoľa býva prisudzovaný optickému zväčšeniu, ktorý by ho mal ochrániť pred prípadným nebezpečenstvom. Žije veľmi skryto a živí sa plodmi. Hniezdi v dutinách stromov, kam kladie 2-3 vajec. Vo voľnej prírode pritom bola skúmaná iba dve aktívne hniezda, z oboch bolo vyvedené jedno mláďa.

</doc>
<doc id="307672" title="Makar Čudra (hudobná skupina)" url="https://sk.wikipedia.org/wiki?curid=307672">
Makar Čudra (hudobná skupina)

Makar Čudra bola najúspešnejšia slovenská heavy-metalová skupina osemdesiatych rokov v ktorej začínali také spevácke osobnosti ako Otto Weiter a Peter Slivka, alebo gitarista Jerzy (ExTip, Slobodná Európa).
Kapela bola vždy vedená gitaristom a výhradným autorom skladieb Ivanom Kutným. Ten bol v nej aj spevákom v rokoch 1994 - 2005. Kapela fungovala v rokoch 1986 - 1990, 1994 - 1995, 1998, 2004 - 2005, 2008 - 2014- až dodnes
V roku 2018 sa veci opäť začali hýbať dopredu a v roku 2020 hlási Makar Čudra návrat v novej zostave, s novým spevákom.
Zostava:
Ivan " Makar Čudra " Kutný - sólová gitara, spev
Harvey Havran - sólový spev
Rado Nedbálek - sólová gitara, spev
Vlado " VH-One" Harasník - basová gitara, spev
Marek " Marc B.K. " Kučera - bicie nástroje, spev

</doc>
<doc id="307687" title="Benicio del Toro" url="https://sk.wikipedia.org/wiki?curid=307687">
Benicio del Toro

Benicio del Toro, celým menom Benicio Monserrate Rafael del Toro Sánchez (* 19. február 1967) je portorický herec a a filmový producent.
Je známy pre svoje filmové postavy ako boli Fred Fenster v Podozrivých, Javier Rodríguez v Traffic – Nadvláda gangov, Jack Rafferty Jackie v Sin City – mesto hriechu, Dr. Gonzo v Strach a hnus v Las Vegas, Franky Four Fingers v Podfu(c)k, Che Guevara v , Lawrenca Talbota v Vlkolakovi a najnovšie pre jeho úlohu Alejandra Gillicka v Sicario a Sicario 2: Soldado.

</doc>
<doc id="307751" title="M4 (linka budapeštianskeho metra)" url="https://sk.wikipedia.org/wiki?curid=307751">
M4 (linka budapeštianskeho metra)

M4 (doslovne Délnyugat-kelet metró (), alebo aj Zöld metró ("Zelené metro") je štvrtou linkou budapeštianskeho metra. Do prevádzky bola uvedená 28. marca 2014. Spája juhozápadnú časť mesta s východnou od Kelenföld vasútállomás na budínskej strane mesta po Keleti pályaudvar (doslova „Budapešť Východná železničná stanica“) na peštianskej strane mesta. Tento úsek má zatiaľ dĺžku a 10 staníc. Neskôr je v pláne linku predĺžiť až do stanice Bosnyák tér a ďalej na východ na východnej strane a do stanice Madárhegy na západnej strane. 
História.
Prvé plány na štvrtú linku metra v Budapešti boli spracované už v roku 1972, ale trať a zoznam staníc bola dokončená až v roku 1996. Po niekoľkých omeškaniach sa stavebné práce na tomto úseku linky začali až v roku 2004. Linka M4 má dva prestupné body na staniciach Kálvin tér na linke M3 a Keleti pályaudvar na linke M2.
Otvorenie sekcií budovania linky M4
Vozový park.
Na linke premávajú vozne typu Alstom Metropolis.

</doc>
<doc id="307845" title="Bonnie Tyler" url="https://sk.wikipedia.org/wiki?curid=307845">
Bonnie Tyler

Bonnie Tyler (* 8. jún 1951, Skewen), narodená ako Gaynor Hopkins, je waleská speváčka. Je známa svojím charakteristickým chrapľavým hlasom. Tyler sa dostala do povedomia po vydaní jej albumu v roku 1977 "The World Starts Tonight" a piesní "Lost in France" a "More Than a Lover". Jej pieseň z roku 1978 "It's a Heartache" sa dostala na 4. priečku v UK Singles Chart, a 3. priečku v americkej hitparáde "Billboard" Hot 100. 
Hudobná kariéra.
Bonnie sa narodila v Skewene, (Neath, Wales). V mladosti počúvala hudbu Janis Joplin a Tiny Turner. Ako 19- ročná sa zúčastnila talentovej súťaže, po ktorej začala vystupovať v kapele "Bobby Wayne &amp; The Dixies". O dva roky neskôr založila vlastnú kapelu "Imagination", s ktorou vystupovala pod umeleckým menom Sherene Davies po puboch a kluboch v Južnom Walese. V roku 1973 sa Bonnie vydala za realitného makléra Roberta Sullivana. V roku 1975 ju objavil Roger Bell, ktorý jej vybavil nahrávaciu zmluvu s RCA Records. V tomto období ju požiadali aby si zmenila umelecké meno, pod ktorým je známa dodnes, začala vystupovať ako Bonnie Tyler. Spolupracovala s produkčným tímom: skladateľom Ronnie Scottom a s menežérom Steve Wolfem. Po tom ako Bonnie v roku 1976 nahrala svoju prvú úspešnú skladbu „Lost in France“, ktorá sa dostala vo viacerých rebríčkoch do Top-Ten, vydala v roku 1977 svoj debutový album s názvom "The World Starts Tonight". Z tohto albumu pochádzal aj jej ďalší úspešný singel, „More Than a Lover“. Nasledujúci album Bonnie Tyler "Natural Force", ktorý bol pre americký trh premenovaný podľa najväčšieho hitu, singlu „It's a Heartache“, sa stal podľa RIAA v priebehu dvoch týždňov v júni 1978 dvojnásobne zlatým.
Okrem svetových úspechov mala Bonnie niekoľko regionálnych hitov v Nemecku, Francúzsku, ale aj v Japonsku. V rokoch 1977 až 1981 vydala pre vydavateľstvo RCA štyri hudobné albumy. Po ukončení zmluvy s RCA v roku 1982 podpísala zmluvu s Columbia Records a začala spolupracovať so skladateľom Jimom Steinmanom. Jej nasledujúci album "Faster Than the Speed of Night", ktorý vyšiel na jar roku 1983 obsahoval skladbu „Total Eclipse of the Heart“. Táto pieseň sa stala celosvetovým hitom Bonnie Tyler. V mnohých rebríčkoch sa držala na prvom mieste. V Spojených štátoch bola na vrchole štyri týždne. Album "Faster Than the Speed of Night" bol v Spojenom kráľovstve na prvom mieste, do prvej päťky sa dostal v USA a v Austrálii. Pieseň „Total Eclipse of the Heart“ bola nominovaná na cenu Grammy. V roku 1984 získala Bonnie ďalšiu nomináciu na Grammy za pieseň „Here She Comes“., ktorý bol súčasťou soundtracku filmu "Metropolis". V lete 1985 mala Bonnie Tyler ďalšie dva úspešné single: „A Rockin' Good Way“ (duet so Shakinom Stevensom) a „Holding Out for a Hero“, zo soundtracku filmu "Footloose".
Nasledujúcim albumom "Secret Dreams and Forbidden Fire" (1986) a "Hide Your Heart" (1988) sa na predošlé celosvetové úspechy Bonnie Tyler nepodarilo nadviazať. Úspešnejšie boli vo Francúzsku, Švačiarsku, Škandinávii, Južnej Afrike a v Austrálii. Singel „If You Were A Woman (And I Was A Man)“ bol v roku 1986 vo Francúzsku v Top-Ten. Bonnie spolupracovala s viacerými ďalšími umelcami. V roku 1987 nahrala s brazílskym spevákom Fábiom Juniorom pieseň „Sem limites pra sonhar/Reaching for the Infinite Heart“ a v tom istom roku naspievala pieseň „Islands“, titulnú pieseň pre rovnomenný album Mike Oldfielda. Pre Cher Bonnie Tyler naspievala vokály v skladbách „Perfection“ (album "Cher" z roku 1987) a „Emotional Fire“ (album "Heart Of Stone" z roku 1989).
Začiatkom 90. rokov Bonnie Tyler prešla k hudobnému vydavateľstvu BMG. Koncom roku 1991 u tohto labelu vydala svoj prvý album s názvom "Bitterblue", ktorý bol štvornásobne platinovým v Nórsku, platinový v Rakúsku a zlatý vo viacerých krajinách vrátane Nemecka, Švačiarska a Švédska. Na tieto úspechy nadviazali aj ďalšie projekty tejto speváčky: štúdiové albumy "Angel Heart", "Silhouette in Red" a kompilácia "The Very Best of Bonnie Tyler". V roku 1999 naspievala pieseň „Is Anybody There?“, ktorá bola súčasťou konceptuálneho projektu "Return to the Centre of the Earth" od Ricka Wakemana. V roku 2003 spolupracovala s Kareen Antonn pri nahrávaní duetu v skladbe „Si demain... (Turn Around)“, ktorá je francúzskou verziou „Total Eclipse of the Heart“. V decembri 2003, kedy táto pieseň vyšla, sa na desať týždňov dostala na prvé miesta hitparád vo Francúzsku, Belgicku a Poľsku. Z tejto nahrávky sa predalo spolu dva milióny kópií. Po tomto úspechu nasledoval ďalší podobný s nahrávkou s Kareen s názvom „Si tout s'arrête (It's A Heartache)“.
V roku 2006 sa Bonnie predstavila v americkej televízii v show "Celebrity Duets", kde vystúpila spolu s Lucy Lawless. Zaspievali si spolu hit „Total Eclipse of the Heart“.

</doc>
<doc id="307862" title="Robert Mundell" url="https://sk.wikipedia.org/wiki?curid=307862">
Robert Mundell

Robert A. Mundell (* 24. október 1932, Kingston, Kanada† 4. apríl 2021, Siena, Taliansko) bol kanadský ekonóm a profesor ekonomiky na Columbijskej univerzite. Je považovaný za otca teórie optimálnych menových oblastí a tvorcu ekonómie strany ponuky.
Za „analýzu monetárnej a fiškálnej politiky pri rôznych režimoch menových kurzov a za analýzu optimálnych menových oblastí“ získal v roku 1999 cenu Švédskej ríšskej banky za ekonomické vedy na pamiatku Alfreda Nobela. Vo svojich prácach sa intenzívne venoval histórii medzinárodného menového systému a zohral významnú rolu pri vzniku eura.
Životopis.
Narodil sa v kanadskom Kingstone. Vysokoškolský diplom obhájil v Kanade na University of British Columbia vo Vancouveri, London School of Economics, titul PhD. v ekonómii získal na prestížnej MIT (Massachusetskom technologickom inštitúte)
Od roku 1974 pôsobil ako profesor ekonómie na Kolumbijskej univerzite v New Yorku. Má za sebou dlhoročnú profesorskú prax, učil na svetových univerzitách ako je Stanford University, University of Chicago, či na univerzite v talianskej Bologni. Jeho prednášky mohli vidieť študenti v Európe, Severnej a Južnej Amerike, Ázii, Afrike i Austrálii. Robert A. Mundell pôsobil ako poradca pre niekoľko medzinárodných organizácií a inštitúcií ako napríklad OSN, MMF, Svetovú banku, Radu guvernérov Federálneho rezervného systému, ministerstvo financií USA, kanadskú vládu ako aj iné vlády v Latinskej Amerike a Európe a mnohé iné.
Diela.
Najznámejšie knihy Roberta A. Mundella: 

</doc>
<doc id="307933" title="Amazonský prales" url="https://sk.wikipedia.org/wiki?curid=307933">
Amazonský prales

Amazonský prales je rozsiahly (5 500 000 km2 veľký) tropický dažďový les v Južnej Amerike. Leží v štátoch Brazília (viac než 60%), Kolumbia, Peru, Venezuela, Ekvádor, Bolívia, Guyana, Surinam, a Francúzska Guyana. Podobný pojem je Amazónia. Celý Amazonský prales predstavuje viac ako polovicu zostávajúcich tropických dažďových lesov na svete. Veľmi často sa o nich hovorí v súvislosti s ubúdaním zalesneného územia v tejto oblasti.
Dejiny.
Keď sa v roku 1541 plavil po Amazonke španielsky conquista Francisco de Orellana, isto netušil, že stojí na samom počiatku kolonizácie tejto obrovskej oblasti. V skutočnosti navštívil už portugalské územie, pretože v roku 1494 podpísalo Portugalsko a Španielsko tordesillaskú zmluvu, ktorá rozdeľovala svet na sféry záujmu týchto štátov pozdĺž 14. poludníka. Väčšina Amazónie tak pripadla Portugalsku, ktoré vyslalo jezuitov do vnútrozemia, aby obrátili príslušníkov domorodých kmeňov na kresťanskú vieru. V okolí jezuitských misií sa získavala poľnohospodárska pôda rúbaním a následným vypaľovaním pôvodného porastu. Takto vydobytá pôda ale nebola schopná dlhšiu dobu vyživovať pestované plodiny, a tak sa vypaľovali ďalšie a ďalšie územia.
Ešte v roku 1960 bol prales väčšinou nedotknutý a pôvodný. V nasledujúcich rokoch kvôli potrebe nových pastvín pre stále rastúce stáda dobytka, ktorého chov sa stával výnosným obchodom, dochádzalo k rozsiahlej ťažbe dreva a intenzívnym zásahom do krajiny. Zúžitkovanie zalesneného územia k premene na poľnohospodársku pôdu bolo podľa brazílskej legislatívy „efektívne využitie“, takže hneď po zdražení sójových bôbov na počiatku 70. rokov došlo k rozšíreniu osevných plôch sóje do oblastí pôvodného pralesa. Takto použitá pôda má navyše 5-10x vyššiu cenu než obyčajný les. Sója je totiž jedným z najdôležitejších vývozných artiklov Brazílie a významne sa podieľa na stabilite brazílskej meny. Nevyhnutnosť dopraviť sóju do priemyselných oblastí bližšie k pobrežiu vynútila výstavbu jediných dvoch asfaltových ciest v Amazónii medzi Belémom a Brasíliou a z Porto Velho do Cuiabá. Tieto cesty bývajú označované ako „srdce oblúka odlesňovania“, pretože odtiaľ postupuje kolonizácia dnešnej doby a systém hospodárenia sa mení podľa vzdialenosti od cesty.
Medzi rokmi 1970 a 2000 bolo vyrúbané celkom 16,4% celkovej plochy pralesa, čo činí každoročnú stratu 20 200 km2. Od roku 2002 sa plocha chráneného územia strojnásobila, celkovo sa ochraňuje asi 1 mil. km2, zatiaľ čo ťažba dreva a odlesňovania poklesla o 60%.
V roku 2005 boli mnohé časti amazonského pralesa zasiahnuté obrovskými suchami, najhoršími za posledných 100 rokov. Podľa niektorých odborníkov je prales schopný prežiť maximálne trojročné sucho, dlhšie by mohlo mať nezvratné dôsledky. Prales by sa mohol dostať až do bodu, odkiaľ už nebude návratu a hrozí premena v savanu alebo dokonca púšť. To by katastrofálne zasiahlo celú planétu.
Odlesňovanie v Amazónii.
Odlesňovanie spôsobuje predovšetkým rastúca životná úroveň a prudký nárast populácie v Brazílii a súvisiaci hlad po poľnohospodárskej pôde.
Odlesňovanie zapríčiňuje aj zmenu klímy, pretože stromy prevádzajú fotosyntézu a zaisťujú stály prísun kyslíka, pričom z atmosféry odoberajú oxid uhličitý, ktorý je významným skleníkovým plynom. Skleníkové plyny majú na svedomí tzv. skleníkový efekt a s ním spojené globálne otepľovanie.
Lesný porast taktiež zabraňuje erózii a zosuvom pôdy, rovnako ako tvorí prirodzenú zásobáreň vody. Nové vyrúbané územie tak ohrozuje silná erózia a plodiny vysadené na strácajúcej sa poľnohospodárskej pôde trpia nízkou hladinou spodnej vody. Miesto aby prales zadržoval zrážky, neprimerane veľké množstvo spadne na povrch, kde zaplaví veľké územia. Voda potom rýchlo odtečie a do ďalšieho dažďa panuje v oblasti sucho. Všetky tieto problémy spôsobujú zníženie biodiverzity a naopak zvyšujú zraniteľnosť celého ekosystému.
Možné riešenia.
Jedným z mnoho riešení, ako zabrániť následkom odlesňovania, je upraviť spôsob poľnohospodárstva. Namiesto veľkých plantáži, ktoré značne vyčerpávajú pôdu, by sa mohli zaviesť nové poľnohospodárske techniky. Návrat k tradičnému rotačnému poľnohospodárstvu by taktiež zvýšil úrodnosť pôdy, hoci tento spôsob neposkytuje dostatočné množstvo poľnohospodárskych produktov. Pokiaľ by rozloha kvalitnej poľnohospodárskej pôdy postačovala, nemuselo by sa pristupovať k ďalšiemu rúbania.
Skôr odlesnené, dnes už nevyužívané plochy by mohli byť znovu zalesnené. Takto obnovené plochy ale nie sú schopné navrátiť sa do pôvodného stavu. Navyše rozloha územia, ktoré sa nijak nevyužíva, je pomerne malá. Stále rastúca populácia Brazílie kladie väčšie a väčšie nároky na poľnohospodársku pôdu, ak existujúce, tak potenciálne.
Veľkým problémom zostáva myslenie miestnych obyvateľov, pre ktorých nemá žiadny význam ekológia a ohľaduplnosť k životnému prostrediu. Nie sú totiž schopní odhadnúť všetky následky ich počínania, preto „obyčajné“ vypálenie lesa k zisku poľa pre nich nie je problémová záležitosť.

</doc>
<doc id="307967" title="Žilinský večerník" url="https://sk.wikipedia.org/wiki?curid=307967">
Žilinský večerník

Žilinský večerník je týždenník, monitorujúci udalosti a dianie v regióne Žilinského kraja. 
Periodikum vychádza od roku 1991 (prvé číslo s nákladom 5 000 výtlačkov vyšlo 27. februára
) a v súčasnosti je s predajom 6 650 kusov najčítanejším regionálnym týždenníkom na Slovensku. Svojim čitateľom ponúka spravodajstvo a publicistiku zo všetkých oblastí hospodárskeho a spoločenského života, zaoberá sa otázkami samospráv v regióne, štátnej správy, informuje o udalostiach v kultúre a športe. 
Online produkt.
Žilinský diár je online produkt Žilinského večerníka, dostupný na jeho webstránkach. Ponúka prehľadný výber kultúrnych a športových podujatí, koncertov a zábavy, vzdelávacích aktivít, akcií pre deti a pod.

</doc>
<doc id="307971" title="Národný park Écrins" url="https://sk.wikipedia.org/wiki?curid=307971">
Národný park Écrins

Národný park Écrins je chránené územie na juhovýchode Francúzska, ktorý zaberá časť pohoria Dauphinské Alpy južne od mesta Grenoble a severne od obce Gap.
Územie parku tvoria vysoké alpské štíty, ľadovcové polia a údolia, alpské lúky, subalpínske lesy a jazerá. Viac ako sto vrcholov v parku je vyšších ako 3000 metrov a štyridsať ľadovcov zahŕňa plochu asi 17 000 hektárov. Hranice parku sa približne rovnajú pohoriu Massif des Écrins, ktoré je ohraničené údoliami riek Drac, Romanche a Durance.

</doc>
<doc id="308062" title="Rosnička zelená" url="https://sk.wikipedia.org/wiki?curid=308062">
Rosnička zelená

Rosnička zelená ("Hyla arborea") je žaba z čeľade rosničkovité ("Hylidae"). Podľa Medzinárodnej únie na ochranu prírody a prírodných zdrojov rosnička zelená patrí medzi najmenej ohrozené druhy, trend celkovej populácie je klesajúci, vo vhodných biotopoch je hojná, okraj areálu jej rozšírenia v Západnej Európe sa stáva nesúvislý z dôvodu významného pokles jej stavov.
Rozšírenie.
Obýva takmer celé územie Európy: Ukrajinu, Bielorusko, Balkán, Krétu, Taliansko, Benelux, Slovensko, Poľsko, Česko, väčšiu časť Nemecka, väčšinu Francúzska a Holandsko, severozápadnú časť Pyrenejského polostrova. Chýba na Britských ostrovoch, na väčšine územia Škandinávie a Dánska, Álp a malej časti severného Holandska a Nemecka.
Vyhľadáva vlhké listnaté lesy, kde vystupuje aj do vyšších poschodí stromov.
Opis.
Dorastá do dĺžky 5 cm a výšky 3 – 4 cm. Historicky je známa ako akýsi barometer, pretože reaguje na zmenu tlaku, ktorý kolíše obvykle pred dažďom. Sfarbenie rosničiek zelených je trochu premenlivé, pretože kožné pigmenty reagujú na teplotu a vlhkosť, a tak sa jej sfarbenie mení od svetlozelenej na tmavozelenú, žltkastú, šedú alebo dokonca až na hnedú. Zadné končatiny má viditeľne silnejšie ako predné, čo umožňuje rýchle skákanie. Na oboch končatinách má priľnavé chodidlá určené na šplhanie a na pomerne guľatej hlave a na bokoch nápadný vodorovný čierny prúžok, ktorý sa tiahne od nozdier cez oko a ušný bubienok až k predným končatinám. Obe pohlavia sú si na prvý pohľad veľmi podobné, ale bezpečnou odlišnosťou je samcov hnedožltý vak na hrdle.
Výskyt a stav na Slovensku.
Rosnička zelená obýva listnaté lesy, lúky s krovinami a záhrady nížin a stredných polôh celého Slovenska, vystupuje do nadmorskej výšky až po okraj ihličnatých lesov. Ekosozologický status v roku 2001 "LR" - menej ohrozený.
Odhadovaná veľkosť populácie v rokoch 20072012 bola 1 0005 000 jedincov pre alpský bioregión a 100 0001 000 000 jedincov panónsky bioregión. Krátkodobý trend za posledných 12 rokov (20002012) aj dlhodobý trend od roku 1988 (19882012) boli "stabilné".
Z pohľadu výskytu v Karpatoch bol v rámci projektu Bioregio v roku 2014 vypracovaný návrh ekosozologického statusu za celé pohorie ako aj za Slovensko "NT" - takmer ohrozený.
Odhadovaná veľkosť populácie v rokoch 20132018 pre alpský bioregión bola 1 0005 000, vyjadrená v jednotkách v sieti 1x1 km, bola . Krátkodobý trend veľkosti populácie za posledných 12 rokov (20072018) bol "stabilný".
Odhadovaná veľkosť populácie v rokoch 20132018 pre panónsky bioregión bola 100 0001 000 000, vyjadrená v jednotkách v sieti 1x1 km, bola . Krátkodobý trend veľkosti populácie za posledných 12 rokov (20072018) bol "neznámy".
Potrava.
Rosnička zelená sa živí širokou škálou obvykle živočíšnej potravy. Dospelí sa živia prevažne väčšími bezstavovcami, väčšinou potom hmyzom a pavúkmi, ktoré sa nachádzajú na listoch stromov a ktoré často lovia pomocou rýchleho skoku, na ktorý korisť nestačí väčšinou nijak zareagovať.
Rozmnožovanie.
Rosnička zelená dosahuje pohlavnú dospelosť zhruba vo veku jedného roka. Pária sa od apríla do augusta. Párenie začína ihneď po prilákaní samice a pretože býva samec menší, ľahne si na chrbát samice. Samice vajíčka kladú obvykle dvakrát do roka.
Samice vajíčka kladú väčšinou v priebehu mája, najskôr, ale to je veľmi výnimočné, na konci marca. Vajíčka sú spojené do chumáčov, ktoré sú veľké približne ako vlašské orechy. V jednom chumáči je zvyčajne 10 až 50 vajíčok. Vrchol každého vajíčka, ktoré dosahuje 1,5 – 2 mm, je hnedý, dolná časť potom žlto-biela. Po nakladení sa vajíčka zoradia do skupinových radov.
Ochrana.
Je zákonom chránená, spoločenská hodnota je 230 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha II) a smernici o biotopoch (Príloha IV).

</doc>
<doc id="308230" title="Seriózny muž" url="https://sk.wikipedia.org/wiki?curid=308230">
Seriózny muž

Seriózny muž (v anglickom origináli: "A Serious Man") je čierna komédia z roku 2009 napísaná, produkovaná a režírovaná Joelom a Ethanom Coenom. V hlavných úlohách hrali Michael Stuhlbarg, Sari Lennicková, Fred Melamed a Richard Kind. Film rozpráva príbeh obyčajného muža, ktorý sa snaží nájsť rovnováhu a porozumenie vo svete, volne založené na príbehu Jóba. Film získal vysoko pozitívne kritiky, vrátane nomináciu na Zlatý glóbus pre Stuhlbarga, miesto v Top 10 filmov 2009 v American Film Institute aj v National Board of Review a nomináciu na Oscara za najlepší film.

</doc>
<doc id="308285" title="Bratia Coenovci" url="https://sk.wikipedia.org/wiki?curid=308285">
Bratia Coenovci

Joel David Coen (* 29. november 1954) a Ethan Jesse Coen (* 21. september 1957), spolu profesionálne známi ako bratia Coenovci sú americkí filmoví režiséri. Počas viac ako dvadsiatich rokov bratia napísali a odrežírovali množstvo úspešných filmov od screwball komédií ("Braček, kde si?", "Zmätky v Arizone", "Záskok"), cez nesentimentálne trilery ("Millerova križovatka", "Zbytočná krutosť", "Muž, ktorý nebol", "Táto krajina nie je pre starých") k filmom so zmiešanými žánrami ("Barton Fink", "Fargo", "Big Lebowski", "Po prečítaní spáľte" a "A Serious Man"). Bratia píšu scenár, režírujú a produkujú ich filmy spolu, hoci nedávno Joel režíroval a Ethan produkoval ich film. Vo filmových kruhoch sú známi ako "dvojhlavý režisér", pretože zdieľajú podobný pohľad na ich film.

</doc>
