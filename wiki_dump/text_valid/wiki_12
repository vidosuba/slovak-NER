<doc id="23062" title="Helen Huntová" url="https://sk.wikipedia.org/wiki?curid=23062">
Helen Huntová

Helen Elizabeth Huntová (* 15. jún 1963, Culver City, Kalifornia, USA) je americká herečka.
Huntová spolu s Paulom Reiserom hrala v televíznom seriáli "Mad About You". Za svoj výkon v tomto seriáli získala v rokoch 1996, 1997, 1998 a 1999 cenu Emmy.
Huntová má za sebou aj úspešnú filmovú kariéru. Hrala vo filmoch ako "Stroskotanec" a "Tak dobre ako sa len dá" (spolu s Jackom Nicholsonom), za ktorý v roku 1998 získala Oscara za najlepší ženský herecký výkon v hlavnej úlohe. V roku 1998 sa stala prvou herečkou, ktorá získala Emmy aj Oscara v tom istom roku.
18. júla 1999 sa Hunt vydala za herca Hanka Azariu. Rozviedli sa 18. decembra 2000.
Spolu s Matthewom Carnahanom má dcéru Makena'lei Gordon Carnahan (* 2004).

</doc>
<doc id="23077" title="Jozef Cíger-Hronský" url="https://sk.wikipedia.org/wiki?curid=23077">
Jozef Cíger-Hronský

Jozef Cíger-Hronský, pred zmenou priezviska Jozef Cíger (* 23. február 1896, Zvolen – † 13. júl 1960, Luján, Argentína) bol , učiteľ, maliar, redaktor, nakladateľ, publicista, autor literatúry pre mládež, neskôr tajomník a správca Matice slovenskej, po roku 1945 v emigrácii.
Životopis.
Narodil sa vo Zvolene v rodine tesára Petra Pavla Cígera a Jozefíny Cígerovej, rodenej Markovej. Pochádzal zo siedmich detí. Mal troch bratov a tri sestry. Za manželku si vzal Annu Valériu, rodenú Ružinákovú, s ktorou mal syna Juraja.
V rokoch 1902 – 1907 navštevoval ľudový školský odbor vo Zvolene, neskôr pokračoval v rokoch 1907 – 1910 na meštianskej škole v Krupine, a napokon v rokoch 1910 – 1914 dokončil svoje vzdelanie na maďarskom učiteľskom ústave v Leviciach.
Pôsobenie.
Po skončení učiteľského ústavu pôsobil od roku 1914 ako učiteľ na viacerých miestach (Horné Mladonice, Senohrad, Krupina, Kremnica). V rokoch 1917 – 1918 sa ako vojak pešieho pluku zúčastnil na vojenských operáciách na talianskom fronte. Nakoniec sa v roku 1927 na dlhšie usadil v Martine – najskôr ako učiteľ, od r. 1933 tajomník a od r. 1940 ako správca Matice slovenskej, v ktorej pôsobil až do roku 1945.
Zaslúžil sa o založenie tlačiarne Neografia v Martine, ktorá mala šíriť slovenskú literatúru v lacných edíciách medzi dedinskými ľuďmi.
Veľa sa venoval aj zakladaniu a redigovaniu niekoľkých časopisov. Keď učil v Krupine, spolupracoval s P. Bujňákom pri založení časopisu Hontiansky Slovák. Na meštianke v Kremnici zase s Jaroslavom Kejzlarom založil a redigoval edíciu Mládež. 19 rokov tiež redigoval časopis pre deti Slniečko. Na jeho návrh sa uskutočnila v rokoch 1935 – 1936 cesta pracovníkov Matice slovenskej do USA za slovenskými vysťahovalcami a krajanskými organizáciami. Ako predseda Matice slovenskej priviedol túto vrcholnú národnú inštitúciu na nebývalý stupeň rozvoja a prosperity a naplno rozvinul jej vydavateľskú a výskumnú činnosť.
Jozef Cíger Hronský sa netajil kladným postojom k Slovenskému štátu a mal jednoznačne pozitívny vzťah k režimu Jozefa Tisa. Slovenské národné povstanie označil ako nezmyselnú vzburu Slovákov proti vlastnému samostatnému štátu. Svoj postoj neskôr v exile prezentoval v románe Svet na trasovisku. Tento román sa za komunizmu na Slovensku neobjavil, hoci iný s názvom Jozef Mak sa dostal do povinnej literatúry.
V roku 1944 ho počas Slovenského národného povstania povstalci zatkli a uväznili, no po krátkom čase bol prepustený. Po potlačení povstania chodil v gardistickej uniforme po Martine a prstom ukazoval Nemcom domy, kde bývali ľudia, ktorí sa pridali k partizánom a povstaleckej armáde, a tiež rodiny, ktoré mali niekoho v zahraničných armádach bojujúcich proti Nemcom a ľudákom na Slovensku.
Začiatkom roku 1945 sa potom presťahoval z Martina do Bratislavy, odkiaľ onedlho utiekol do emigrácie z obáv pred trestným stíhaním.
Emigrácia.
V roku 1945 sa vydal najskôr do Rakúska, kde žil v americkej zóne. Neskôr sa rozhodol odísť do Talianska, kde v Ríme ostal až do februára 1948. Po zatknutí talianskou políciou sa mu podarilo utiecť a odišiel do Argentíny, kde sa usadil v meste Luján. Spočiatku sa mu tam žilo veľmi ťažko, na živobytie si zarábal ako kreslič pre textilnú továreň. Naďalej však publikoval, najmä v časopisoch. V roku 1956 sa stal predsedom Slovenskej národnej rady v zahraničí a bol menovaný čestným predsedom Spolku slovenských spisovateľov a umelcov v zahraničí. V roku 1959 založil Zahraničnú Maticu slovenskú. Rozvíjal priateľstvo so saleziánom Gorazdom Zvonickým, básnikom katolíckej moderny, ktorý ho i pochovával.
Po páde komunizmu bola jeho osobnosť plne rehabilitovaná. Znova a v úplnosti začína vychádzať aj jeho literárne dielo. V roku 1993 previezli jeho telesné pozostatky do Martina a uložili ich na Národnom cintoríne. Symbolicky ho pochovali spolu so Štefanom Krčmérym.
Tvorba.
Začínal písaním noviel a krátkych próz, ktoré neskôr vyšli v zbierkach "U nás, Domov, Medové srdce" alebo "Podpolianske rozprávky". Vo svojich dielach často opisuje obyčajných slovenských ľudí, často sa vracia i k spomienkam na detstvo, takže niektoré jeho diela sú silne autobiografické. Do svojich diel pre deti zas vkladá dobrodružstvá a učenie o kresťanskej láske. Často sa sústreďoval na historickú látku, no väčšinou skĺzol do oblasti legiend, hoci v jeho príbehoch vystupujú reálne postavy z histórie. Taktiež upravoval slovenské ľudové rozprávky, no vytváral aj svoje vlastné, ktoré úplne odbočujú od klasickej schémy ľudových rozprávok, ale skôr dávajú vyniknúť fantázii, humoru, ktoré vytvárajú pre deti svoj vlastný príťažlivý svet. Niektoré jeho diela vyšli v angličtine, maďarčine, češtine, poľštine a ruštine.

</doc>
<doc id="23115" title="Charón (mytológia)" url="https://sk.wikipedia.org/wiki?curid=23115">
Charón (mytológia)

Charón alebo Cháron alebo zastarano Charon (gr. Χαρών - Charón - doslova „prudká žiara“, lat. Charon, po etrusky Charun) bol v gréckej mytológii Hádovým prievozníkom. Prevážal mŕtvych v podsvetí z jednej strany rieky Acherón (᾽Αχέρων) na druhú, ak mali jeden obolos (mincu) na zaplatenie - preto sa mŕtvi v antickom Grécku vždy pochovávali s mincou pod jazykom. Tí, ktorí nemali čím zaplatiť, museli putovať po brehoch Acherónu po celých sto rokov.
Podľa Vergiliovej "Eneidy" (VI. kniha) dala Sybilla Aineiasovi Zlaté rúno, potrebné na prekonanie rieky, aj keď bol stále živý.
Charón bol synom Ereba (ἔρεβος tma) a Nyx (νύξ noc). Bol zobrazovaný ako výstredný, vychudnutý starý muž alebo ako okrídlený démon s dvojitou sekerou.
Občas sa hovorí, že prevážal duše cez rieku Styx, ale podľa všetkých prameňov to bola rieka Acherón.

</doc>
<doc id="23124" title="Neokonzervativizmus" url="https://sk.wikipedia.org/wiki?curid=23124">
Neokonzervativizmus

Neokonzervativizmus je politický smer, ktorý vznikol v druhej polovici 20. storočia vo vyspelých hospodárskych krajinách v dôsledku tendencií liberálneho reformizmu šesťdesiatych rokov. Termín neokonzervativizmus zaznieval na verejnosti v posledných rokoch v súvislosti so zahraničnou politikou prezidenta USA Georgea W. Busha, najmä v súvislosti s vojnou v Iraku. Pôvodne týmto názvom označovali sklamaných liberálov (v americkom zmysle slova teda ľavičiarov), ktorí verili v potrebu širšej pôsobnosti vlády, no nesúhlasili so štedrou sociálnou politikou Spojených štátov a ktorým sa Demokratická strana a americkí liberáli zdali málo antikomunistickí. Na čele tejto skupiny stál komentátor Irving Kristol, ktorého označujú za krstného otca neokonzervativizmu, spolu s Normanom Podhoretzom a Jeanne Kirkpatrickovou. 
Neokonzervativizmus ako koncepcia medzinárodných vzťahov je kritikou politického realizmu. Na rozdiel od realistov, ktorí medzinárodný systém pokladajú len za spleť amorálnych, racionálnych štátov, sledujúcich iba svoje úzke národné záujmy, neokonzervatívci tieto štáty delia na dobré a zlé. Použitie sily proti "zlým" štátom so zámerom šíriť morálku "dobrých" štátov, pokladajú za ospravedlniteľné, čím prispeli k intelektuálnym základom Bushovej doktríny preventívnej vojny.
Neokonzervatívci veria, že silu možno v medzinárodných vzťahoch použiť ako nástroj dobra, čiže na šírenie demokracie a udržiavanie hegemónie Spojených štátov.

</doc>
<doc id="23131" title="Strakoš veľký" url="https://sk.wikipedia.org/wiki?curid=23131">
Strakoš veľký

Strakoš veľký alebo strakoš sivý (lat. "Lanius excubitor") je spevavec z čeľade strakošovité. Obýva západnú palearktídu. Na Slovensku hniezdi v severnej časti krajiny a postupne sa šíri južným smerom. Hniezdenie bolo dokázané v 20,50 % mapovacích kvadrátov, zimovanie bolo zistené v 80,40 % mapovacích kvadrátov. Podľa Medzinárodnej únie na ochranu prírody a prírodných zdrojov strakoš veľký patrí medzi najmenej ohrozené druhy, trend celkovej populácie je klesajúci, po taxonomických úpravách sú považované jeho stavy v krajinách Európskej únie za stabilné.
Výskyt a stav na Slovensku.
Odhadovaný počet hniezdiacich párov je 500 - 1 000, zimujúcich jedincov 4 000 - 8 000. Veľkosť populácie má "mierny pokles" od 20 - 50%. Veľkosť územia na ktorom sa vyskytuje je "stabilná", maximálna zmena do 20%. Ekosozologický status v roku 1995 "R" - vzácny. V roku 1998 "LR:nt", "LR" - menej ohrozený druh, "nt" - takmer ohrozený taxón. V roku 2001 "LR" - menej ohrozený. V roku 2014 "LC" - menej dotknutý. Európsky ochranársky status "SPEC3" - druhy, ktorých globálne populácie nie sú koncentrované v Európe, ale majú tam nevhodný ochranársky status. Stupeň ohrozenia "D" - ustupujúci druh.
Ochrana.
Je zákonom chránený, spoločenská hodnota je 920 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015). Druh je zaradený do Bernského dohovoru (Príloha II)
 

</doc>
<doc id="23144" title="Libuše Šafránková" url="https://sk.wikipedia.org/wiki?curid=23144">
Libuše Šafránková

Libuše Šafránková (* 7. jún 1953, Brno – † 9. jún 2021, Praha) bola česká filmová a televízna herečka, manželka Josefa Abrháma, sestra herečky Miroslavy Šafránkovej.
Medzi jej najznámejšie filmy patrí "Tři oříšky pro Popelku". Hlavnú postavu hrala vo veku 19 rokov. Vo filme stvárnila takmer 150 postáv.
V rokoch 19721992 bola členkou Činoherního klubu, od roku 1992 pôsobila v Národnom divadle v Prahe. Bola predstaviteľkou mladých temperamentných žien, ktoré interpretuje so zmyslom pre lyriku, humor i komickú nadsádzku. Z divadelných úloh: Marka (L. M. Leonov "Zlatý kočár"), Soňa (A. P. Čechov "Strýček Váňa"), Tonička (J. Mahen "Chroust"), Káťa Kabanová (A. N. Ostrovskij "Bouře"), Poppy Norton-Taylorová (M. Frayn "Bez roucha"). Roly vo filmoch a v televizii ("Babička, Schovávaná na schodech, Vojáček a dračí princezná, Švédská zápalka, Svatební cesta do Jiljí", seriál "Náhrdelník").
Osobný život.
Za Josefa Abrháma sa vydala v roku 1976.
Zomrela dva dni po svojich 68. narodeninách. Niekoľko rokov pred smrťou bojovala s rakovinou plúc.

</doc>
<doc id="23170" title="Nemčina" url="https://sk.wikipedia.org/wiki?curid=23170">
Nemčina

Nemčina (po nemecky Deutsch alebo deutsche Sprache, ) je jazyk západnej skupiny germánskych jazykov a je jeden z najrozšírenejších jazykov. V Európskej únii je to rodný jazyk pre najviac ľudí.
Nemčina je hlavným jazykom pre 96,75 milióna Európanov (2004), čo je 13,3 % Európanov, a tým je druhým európskym jazykom podľa počtu hovoriacich za ruštinou (asi 150 miliónov hovoriacich v Európe) a pred francúzštinou (66,5 milióna Európanov (2004)). 
S viac ako 120 miliónmi ľudí hovoriacimi po nemecky v 38 krajinách sveta nie je prekvapením, že sa lokálne použitie jazyka mení. Podobne ako angličtina, nemčina je pluricentrický jazyk s tromi hlavnými strediskami použitia: Nemecko, Švajčiarsko, Rakúsko. Na rozdiel napríklad od angličtiny je však nemčina na úrovni spisovného jazyka pomerne jednotná a v posledných storočiach sa veľmi málo (napríklad v porovnaní s angličtinou) mení aj v čase.
Nárečia.
Nemecké nárečia delíme na:
Každé z nich má z vývojového hľadiska starú, strednú a novú verziu (napríklad stredná dolná nemčina). 
Dolnú nemčinu geograficky delí od hornej nemčiny tzv. Benrátska čiara, pomenovaná podľa mestskej časti Düsseldorfu, kde začína.
Dejiny.
Historický vývoj nemčiny delíme na tieto obdobia:
Tieto epochy napriek svojmu tradičnému názvu spravidla zahŕňajú aj dolnú nemčinu (Nemalo by sa preto zamieňať napr. „starohornonemecké obdobie“ , ktoré zahŕňa aj dolnú nemčinu, so „starou hornou nemčinou“, ku ktorej paralelne existovala na severe „stará dolná nemčina“). 
Prvé slabé tendencie o nadregionálny nemecký jazyk na politicky veľmi rozdrobenom nemeckom území možno pozorovať v takzvanom strednohornonemeckom období (1100 - 1350). Napríklad základom kvázi-nadregionálneho literárneho jazyka bola v tomto období horská nemčina. 
Základom dnešného spisovného jazyka je predovšetkým jazykový úzus cisárskej kancelárie zo 14. a 15. storočia, ako aj literárna tvorba Martina Luthera začiatkom 16. storočia Martin Luther, jazyk kníh ktorého sa stal základom jednotnej spisovnej nemčiny, ktorá sa presadila od konca 18. stor., podľa vlastného vyjadrenia použil za základ jazyk kurfirstského dvora z Meißenu, teda saské stredonemecké nárečia (východná stredná nemčina – súčasť hornej nemčiny v širšom zmysle). Ešte za Lutherovho života však bol tento jazyk silno ovplyvnený aj dolnonemeckými nárečiami. Tento jazyk sa rýchlo presadil v južnom Nemecku (hornonemecká oblasť), v severnom Nemecku (dolnonemecká oblasť) sa však ešte aj začiatkom 19. storočia vyučoval ako cudzí jazyk. Významnú úlohu pri šírení tohto jazyka zohrali aj diela Goetheho a Schillera. Začiatkom 19. storočia vznikli pre tento spisovný jazyk rôzne regionálne formy výslovnosti. Nakoniec sa presadila výslovnosť dolnonemeckých divadiel. Základom dnešnej spisovnej nemčiny teda je v podstate v jazyku horná nemčina, ale vo výslovnosti dolná nemčina (tzv. „horná nemčina s dolnonemeckými hláskami“).
Gramatika.
Podstatné mená sa v nemčine píšu s veľkým začiatočným písmenom.
Pred podstatné meno sa dáva člen (určitý - "der, die, das" alebo neurčitý - "ein, eine"). Napr.: der Kopf ([tá] hlava), ein Kopf ([nejaká] hlava), die Katze ([tá] mačka), eine Katze ([nejaká] mačka).
Slovesá majú v neurčitku koncovku -en. Napr.: haben (mať), gehen (ísť), fahren (cestovať). Výnimky: sein (byť) a tun (robiť).

</doc>
<doc id="23181" title="Hebrejčina" url="https://sk.wikipedia.org/wiki?curid=23181">
Hebrejčina

Hebrejčina (עברית) (ak sa chápe ako 1 jazyk) alebo hebrejské jazyky (ak sa chápe ako skupina jazykov) je označenie nasledujúcich semitských jazykov/nárečí:
Najčastejšie sa slovo vzťahuje buď na novohebrejčinu, alebo na starohebrejčinu. Dnes slovo hebrejčina označuje spravidla novohebrejčinu, jazyk umelo vytvorený na základe starohebrejčiny. 
Hebrejčina patrí do rodiny semitských jazykov do severozápadnej skupiny a do tzv. kanaánskych jazykov. Jej pôvod siaha zrejme do neskorej kanaánčiny. Najstaršie stopy kanaánskej reči s hebrejskými idiómami objavili archeológovia v Ras Šamra (Ugaritu) a pochádzajú z 20. storočia pred Kr.

</doc>
<doc id="23187" title="Slovinčina" url="https://sk.wikipedia.org/wiki?curid=23187">
Slovinčina

Slovinčina (slovinský "slovenščina", "slovenski jezik") patrí do skupiny južnoslovanských jazykov a je úradným jazykom v Slovinsku. Patrí aj medzi úradné jazyky EÚ. Po slovinsky hovorí vo svete približne 2,5 milióna obyvateľov, väčšina z nich žije v Slovinsku.
Písmo a abeceda.
Slovinčina sa píše upravenou latinkou s nasledujúcimi pridanými znakmi:
Ukážky slovinského jazyka a lexika.
Informácie o slovinskom spisovateľovi Ivan Cankar.
"Cankar je že kot tretješolec, leta 1891, napisal nekaj pesmi. Objavljati je začel kot dijak. Leta 1892 je v rokopisnem listu Sloga objavil krajši kritični članek in Junaško pesem iz naših dni. Otroško glasilo Vrtec mu je natisnilo pesem Pes, maček in miši. Že naslednje leto so mu v Dijaški prilogi Rimskega katolika objavili sestavek Moj prvi pogled na morje."

</doc>
<doc id="23188" title="Nórčina" url="https://sk.wikipedia.org/wiki?curid=23188">
Nórčina

Nórčina je severogermánsky jazyk. Po nórsky hovorí asi 5 miliónov obyvateľov.
Historický vývoj.
Nórčina vznikla z jazyka stará nórčina. Vývoj nórčiny zo staroseverčiny (staronórčiny) trval zhruba 300 rokov a za tento čas prebehol prechod od zložitého systému skloňovania (podobného ako má dnešná slovenčina) k jazyku menej zložitému s pevnejším slovosledom.
Dnešná nórčina je taktiež ovplyvnená dánčinou, keďže Nórsko bolo dlhé roky pod nadvládou Dánska. Je všeobecne známe, že Nóri bez väčších problémov rozumejú hovorenej švédčine a pri písanom texte zas písanej dánčine.
Formy dnešnej nórčiny.
Nórčina je štandardizovaná v štyroch formách:
Jazyková demokracia v Nórsku umožňuje používať v oficiálnom hovorovom a písomnom prejave každý zo štyroch variantov, ale v skutočnosti veľká väčšina obyvateľstva používa bokmål a nynorsk a často sa aj uvádza, že naozaj oficiálne postavenie majú len tieto dve formy. V Nórsku je spisovným jazykom tiež lapončina, v niektorých severných oblastiach Nórska majú žiaci právo na výučbu na školách po laponsky. 
Nórske dialekty: nórčina má veľké množstvo rôznych dialektov, preto každé slovo sa môže vysloviť rôznymi spôsobmi, každý zo spôsobov je spisovný.
Bokmål (číta sa „bukmol“) používa asi 85 % obyvateľov. Tento jazyk sa aj vyučuje na zahraničných univerzitách. Nynorsk je druhým spisovným jazykom. Používa sa hlavne na západe krajiny. Väčšina Nórov ho však považuje za jazyk sedliakov. 
V Nórsku, ako aj v ďalších škandinávskych krajinách, si všetci tykajú. Vykanie používajú len vo výnimočných prípadoch. Taktiež pri oslovení sa používa meno a priezvisko, nie oslovenie pán alebo pani.
Intonácia môže byť dvojaká: buď ako v slovenčine dôraz na prvej slabike, alebo existujú v nórčine slová s tzv. druhou intonáciou. Pri výslovnosti slov s druhou intonáciou začíname s hlasom zhruba na normálnej úrovni, potom hlasom trocha klesneme a na konci stúpame nad normálnu výšku hlasu.

</doc>
<doc id="23194" title="Dánčina" url="https://sk.wikipedia.org/wiki?curid=23194">
Dánčina

Dánčina je germánsky jazyk. Je rodným jazykom približne piatich miliónov ľudí žijúcich v Dánskom kráľovstve, vrátane Faerských ostrovov a Grónska, patriacich k ríši. Mimo územia Dánskeho kráľovstva je dánčina rodným jazykom početných menšín v Šlezvicku v Spolkovej republike Nemecko a v rôznych oblastiach USA, napríklad v Solvangu v Kalifornii. Dánska menšina (asi 10 000 ľudí) žije aj na slnečnom pobreží Španielska.
Dánčina (v Dánsku) sa vnútorne člení na tri hlavné dialektové oblasti: západnú (kontinentálnu), ostrovnú (zahŕňajúc všetky veľké ostrovy okrem Læsø, Samsø, Anholt a Bornholm) a východnú, ktorá zahŕňa už len ostrov Bornholm. Západná oblasť sa ďalej ešte delí na západo-, južno- a východojutskú oblasť.
Historický vývin.
Z historického hľadiska patrí dánčina k východnej vetve severogermánskych jazykov. Odlišuje sa od západoškandinávskych jazykov tzv. východoškandinávskou monoftongizáciou. Pri monoftongizácii dochádza k zmene, pri ktorej sa z diftongov stávajú monoftongy – napr. /au/ → /o:/ (isl. hlaupa − dán. løbe), /ei/ → /e:/ (isl. steinn − dán. sten), rovnako aj pri príslušných umlautovaných formách /øy/ → /ø/ (isl. eyra – dán. øre). Ďalšie zmeny, napr. lámanie, nie sú veľmi spoľahlivým kritériom, pretože sa na severogermánskom území môžu, ale aj nemusia vyskytovať (napr. isl. a far. mjólk, nór. nynorsk mjølk, švéd. mjölk − dán. mælk, nór. bokmål melk).
Zo všetkých kontinentálnych škandinávskych jazykov sa dánčina najviac vzdialila od hláskového systému staroseverského jazyka. Toto sa odráža nielen na veľkom rozdieli medzi výslovnosťou a písaním dnes, ale už v období neskorého stredoveku. Tu je dôležité spomenúť aspoň tri hláskové zmeny, ktoré majú základ v silnom hromadení prízvuku na prízvučnej (prvej) slabike. Sú to redukcia neprízvučných samohlások na /ə/, ktorá nezasiahla východnú dánčinu (stn. kasta &gt; dán. kaste), pričom v záp. dán. nastala strata hlásky (jut. kastØ), ďalej oslabenie záverových spoluhlások /p, t, k/ &gt; /b, d, g/ v 12. storočí (švéd. gripa − dán. gribe) a oslabenie trených hlások (spirantov) /b, d, g/ &gt; /ß, ð, γ/ a neskôr často &gt;Ø.
Výslovnosť.
Typickým znakom dánskej výslovnosti je tzv. ráz – hlasivky sa na krátku dobu stiahnu a vzápätí uvoľnia, pričom vznikne zvuk. Tento môže sprevádzať samohlásky a niektoré spoluhlásky. Neexistuje pevné pravidlo kedy ráz treba použiť. Ráz je typický pre výslovnosť Dánov žijúcich v Kodani alebo na ostrove Sjaelland a menej typický pre dialekt v južnom Jutsku. 
Dánčina má viac samohlások ako slovenčina. V sjaellandskej/kodaňskej variante má dánčina 13 krátkych a 12 dlhých vokalických foném. V západnej forme štandardnej dánčiny je to 10 vokalických foném, pričom každá môže byť dlhá alebo krátka.
Dánčina má 11 fonematických dvojhlások. V písanom texte je ich len ťažko rozoznať, keďže môžu byť reprezentované dvojicami písmen ako napr. &lt;ag&gt;, &lt;av&gt;, &lt;af&gt; – výslovnosť /au/; &lt;ev&gt;, &lt;eb&gt; – výslovnosť /eu/; &lt;eg&gt;, &lt;ig&gt;, &lt;ek&gt; – výslovnosť /ai/ atď. Je možné rozdeliť ich do týchto dvoch skupín: 
Systém dánskych spoluhlások nie je taký rozsiahly ako v slovenčine. Existujú tu nasledovné fonémy: 
Vedú sa polemiky o tom, či v dánčine vôbec existuje "š", či ešte existuje /Ɣ/ a či sa má vokalizované "r" vnímať ako samohláska /ɐ/. Človeku, ktorý sa učí dánčinu ako cudzí jazyk môže robiť problém hláska /ð̞/, ktorej výslovnosť leží niekde medzi anglickým /ð/ a slovenským "l".

</doc>
<doc id="23201" title="Sicília (autonómny región)" url="https://sk.wikipedia.org/wiki?curid=23201">
Sicília (autonómny región)

Sicília (tal./sic. Sicilia [čítaj: Sičílja]; gr. Σικελία-Sikelia) je autonómny región Talianska nachádzajúci sa najmä na ostrove Sicília. Autonómny región vznikol 15. mája 1946. Okrem hlavného ostrova sa nachádza na množstve menších ostrovov. Medzi najvýznamenjšie z nich patria Liparské ostrovy, Isola delle Palme, Pantelleria, Egadské ostrovy, Isole dello Stagnone, Pelagické ostrovy, Ustica a Isole Ciclopi.
Politika.
Región má špeciálny autonómny status, ktorý nadobudol 15. mája 1946. Na základe Štatútu pre Región Sicília ("Statuto della Regione Siciliana") bolo určené, že Sicília spoločne s Liparskými, Egadskými, Pelagickými ostrovmi, Usticou a Pantelleriou tvoria autonómny región (tal. "Regione autonoma") s osobitou jurisdikciou v rámci politicky jednotného štátu Talianska, na základe demokratických princípov. Za hlavné mesto regiónu bolo určené Palermo. Orgánmi regiónu, sú parlament, výkonný výbor a prezident. Regionálnu vládu tvoria výkonný výbor a prezident. Jurisdikciu zabezpečuje Regionálny parlament. Hlavou regiónu je prezident Rosario Crocetta.
Provincie.
Autonómny región Sicília sa člení na 9 provincií.

</doc>
<doc id="23217" title="Drevo" url="https://sk.wikipedia.org/wiki?curid=23217">
Drevo

Drevo je napr. kmeň, konáre a korene stromov a krov bez povrchových pletív (a spravidla bez drene). Z botanického hľadiska to zodpovedá časti cievnych zväzkov (pevnému pletivu) rastlín, ktoré majú drevnatú stonku. Rastliny s drevnatými stonkami sú kry, korunné stromy alebo ihlanovité stromy. Taktiež drevnatie stržeň ( stržeň -biologický stred stromu) buku. 
Prírastky dreva za jedno ročné obdobie tvoria letokruhy.
Poloha dreva v stonke a časti dreva.
Jednotlivé časti stonky (u zložitejších rastlín) zvonka smerom dnu sú:
Drevo (lyko je z felogenu) vzniká z kambia. Ihličnaté dreviny majú jednoduchšiu štruktúru dreva ako listnaté, pretože listnaté sa vyvinuli z ihličnatých.
Z hľadiska veku má drevo tieto časti:
Zloženie.
Rozlišujeme štyri úrovne poznania dreva:
Makroskopická štruktúra.
O Makroskopickej štruktúre dreva rozhoduje: 
Stržeň.
Stržeň je biologický stred (nie vždy aj geometrický), pozostatok primárneho predlžovacieho rastu stromu. Priemer 2 –  na priečnom reze. Považujeme ho za chybu dreva. Tvary: kruhový (brest), trojhranný (buk), hviezdicový (dub), laločnatý (borovica), päťhranný (topoľ).
Stržňové lúče.
V priečnom reze stromu vytvárajú vejárovito uložené čiary od stredu kolmo k obvodu kmeňa. Ich úlohou je rozvádzať asimiláty, vodu, zásobné látky a minerálne látky v priečnom smere kmeňa stromu. Plnia funkciu vodivú a zásobnú. Sú farebne odlišné od okolitého dreva a vytvárajú na radiálnom reze lesklejšie plôšky. Na tangenciálnom reze sú makroskopicky viditeľné v podobe jemných zvislých čiarok, farebne odlišných od okolitého dreva.
Stržňové škvrny.
Sú dôsledkom poškodenia kambia (vrstva medzi lykom a drevom) larvami múch rodu Agromyza, ktoré tam kladú vajíčka. Potom, ako sa larva vyliahne a prehryzie von, sa táto rana zacelí a je v dreve rozoznateľná podľa tmavého sfarbenia.
Ročný kruh.
Ročný kruh je vrstva dreva prirastená za jeden rok (vegetačné obdobie). Rok = vegetačné obdobie (rastie) + vegetačný pokoj (odpočíva).
Vegetačné obdobie.
Menia sa podmienky ako vlhkosť pôdy a vzduchu, teplota, dĺžka a intenzita slnečného svitu. V závislosti na meniacich sa podmienkach sa mení aj kvantita a kvalita novovytvorených buniek. 
U drevín rastúcich v miernom pásme sú rozoznateľné dve kvalitatívne rozdielne vrstvy:
Prechod medzi jarným a letným drevom je ostrý, skokovitý a u listnatých drevín pozvoľný.
Živicové kanáliky.
Anatomický útvar v dreve, v ktorom sa tvorí živica (letné drevo). Nachádzajú sa len v niektorých ihličnatých drevinách, napr. borovica, limba, smrek.
Podľa umiestnenia sa delia na:
Živica, ktorá ich vyplňuje, zvyšuje odolnosť dreva, výhrevnosť, znižuje nasiakavosť a sťažuje povrchovú úpravu.
Podiel živice z objemu dreva: 0,2 % smrek (smrek a jedľa majú takmer rovnaké drevo, len jedľa nemá živicové kanáliky), 1 % borovica.
Cievy.
Pozdĺžne usporiadané vodivé pletivá v dreve listnatých drevín (ihličnany nemajú cievy). Nachádzajú sa ako v kruhovito-pórovitých, tak aj v roztrúseno-pórovitých.
Usporiadanie ciev na priečnom reze, je dôležité pre identifikáciu dreva.
Farba dreva.
Závisí od: 
Hustota, tvrdosť dreva.
Je daná podielom bunkových stien v objemovej jednotke dreva a obsahom vody v dreve.
Tvrdosť je úmerná hustote dreva.
Delenia.
Podľa druhu dreviny.
Alternatívne možno listnaté drevo rozdeliť na:
alebo
Podľa krokov výroby.
Po spílení sa strom upravuje na :
Vlastnosti.
Drevo je najstarší konštrukčný materiál človeka. Jeho vlastnosti závisia od druhových vlastností dreviny, stanovištných podmienok (výška, pôda, svetelné podmienky, veterné podmienky…), veku stromu/kra a miesta v kmeni.
Drevo je pružné a nestráca teplom nosnosť (žiarupevné). Výborne izoluje pred teplom a vibráciami. V drevených interiéroch je človeku spravidla príjemne a aj pekne vyzerajú.
Má rôzne farby podľa druhu stromu.
Zosychanie dreva.
Schopnosti dreva zmenšovať pri vysychaní svoje rozmery hovoríme "zosychanie". Zosychanie neprebieha v dreve po celú dobu vyparovania vody, ale len od okamihu kedy sa vyparí všetká voľná kapilárna voda a začne sa vyparovať voda hygroskopická (z bunkových stien) t. j. od okamihu, kedy vlhkosť dreva odpovedá bodu nasýtenia vlákien (20 – 30 %). Ako ukázali výskumné práce, jednotlivé prvky dreva sa pri zosychaní správajú rôznym spôsobom. Priemery ciev a parenchymatické bunky sa obyčajne zmenšujú v tangenciálnom smere a nepatrne sa zväčšujú v radiálnom smere. Drevné vlákna usychajú rovnako v terciálnom aj radiálnom smere. Dreňové lúče v smere šírky vysychajú viac než v pozdĺžnom smere. Preto nie je zosychanie dreva vo všetkých smeroch rovnaké. Najmenšie zosychanie pozorujeme v smere dĺžky vlákien a najväčšie v tangenciálnom smere.

</doc>
<doc id="23265" title="Románske jazyky" url="https://sk.wikipedia.org/wiki?curid=23265">
Románske jazyky

Románske jazyky sú vetva indoeurópskych jazykov, tvorená jazykmi, ktoré sa vyvinuli z latinčiny (presnejšie ľudovej latinčiny). 
Hovorí sa nimi najmä v juhozápadnej a južnej Európe (vrátane Rumunska) a v Latinskej Amerike. Ide o analytické jazyky. Samotná latinčina k nim nepatrí, ale patrí medzi italické jazyky.
Delenie.
Delenie románskych jazykov je sčasti veľmi sporné, často ani nie je isté, čo je jazyk a čo nárečie. Niektorí bádatelia tvrdia, že možno hovoriť iba o tzv. Romania continua (reťazová príbuznosť románskych jazykov), čiže každý románsky jazyk sa viac podobá susedným ako vzdialenejším románskym jazykom.
Najbežnejšie delenie.
Najbežnejšie je takéto delenie:
Pevninové románske jazyky sa často delia na východnú a západnú skupinu, pričom hranica medzi nimi prebieha pozdĺž čiary La Spezia-Rimini v Taliansku:
Ojedinele sa taliančina zaraďuje do západnej skupiny.
Delenie podľa Ethnologue.
Na web-stránke Ethnologue, charakteristickej extrémnou snahou definovať nárečia ako jazyky, nájdeme podobné delenie s tým hlavným rozdielom, že korzičtina je úplne oddelená od taliančiny a celá taliančina ako aj dalmatínčina a istrijčina sú spolu so západnou skupinou v „taliansko-západnej skupine“:
Taliansko-západná skupina
A) Západná podskupina
A1) Galsko-iberské oddelenie
A1.1) Iberorománske pododdelenie
a) Západoiberská sekcia
b) Východoiberská sekcia
c) Okcitánska sekcia
A1.2) Galsko-románske pododdelenie
a) Galsko-rétorománska sekcia
b) Galsko-talianska sekcia
A2) Pyrenejsko-mozarabské oddelenie
B) Taliansko-dalmatínska podskupina
Východná skupina
Južná skupina
Kreolské a umelé jazyky.
Ďalej existuje veľmi veľa pidžinov a kreolských jazykov založených na románskych jazykoch. Niekedy sa považujú za ďalšie románske jazyky (tzv. "Romania nova"). Základné delenie:
Existuje aj veľa umelých jazykov založených na románskych jazykoch (interlingua, latino sine flexione, lingua franca nova...).

</doc>
<doc id="23277" title="Milan Peťovský" url="https://sk.wikipedia.org/wiki?curid=23277">
Milan Peťovský

Mgr. Milan Peťovský (* 11. január 1931, Motešice – † 19. september 2000, Modra), slovenský kameraman a filmový režisér, jeden z priekopníkov slovenského animovaného filmu.
Študoval fotografiu na ŠUP v Bratislave a trikovú a televíznu techniku na FAMU. Spočiatku sa venoval trikovej kamere, neskôr tvorbe animovaných filmov. Za svoje práce získal viacero medzinárodných ocenení. Pôsobil aj ako pedagóg na Strednej škole umeleckého priemyslu a Vysokej škole výtvarných umení v Bratislave. Bol členom ASK (Asociácia Slovenských kameramanov) a tiež členom Zväzu slovenských dramatických umelcov.

</doc>
<doc id="23283" title="Mohyla Milana Rastislava Štefánika (Bradlo)" url="https://sk.wikipedia.org/wiki?curid=23283">
Mohyla Milana Rastislava Štefánika (Bradlo)

Mohyla Milana Rastislava Štefánika sa nachádza na vrchu Bradlo v Myjavskej pahorkatine. Mohyla sa nachádza na vrchu Bradlo dominujúcom kraji svojou nadmorskou výškou 543 metrov, nad cestou medzi mestom Brezová pod Bradlom a Košariskami. Je v katastrálnom území mesta Brezová pod Bradlom.
História.
Generál Štefánik tragicky zahynul 4. mája 1919 pri návrate do vlasti neďaleko Ivanky pri Dunaji. O týždeň neskôr ho pochovali spolu s jeho talianskou posádkou nad jeho rodnými Košariskami na Bradle. O päť rokov po jeho smrti bol položený základný kameň pamätníka navrhnutého architektom Dušanom Jurkovičom. Na vybudovanie pamätníka bola vyhlásená národná zbierka, v ktorej sa vyzbieralo dva milióny korún. Mohylu slávnostne odhalili 23. septembra 1928. Za národnú kultúrnu pamiatku bola vyhlásená v roku 1968. V roku 2009 bola zapísaná do zoznamu Európskeho dedičstva.
Opis.
Charakteristická bielo sa skvúca terasovitá stavba so štyrmi obeliskmi predstavuje typickú čistotu architektonického prejavu Dušana Jurkoviča v zosúladení s okolitou krajinou. Celá stavba je postavená z travertínových blokov. Po čelných a bočných schodiskách sa dá vykráčať až k hrobu velikána slovenských dejín. Na tumbe (vlastnom náhrobku) sú umiestnené štyri dosky s nápismi, ktoré v poradí juh-východ-sever-západ znejú:
Celá mohyla bola reštaurovaná v rokoch 1988–96, dovtedy chátrajúca národná kultúrna pamiatka. Tumba bola v týchto rokoch už tak napadnutá zlými poveternostnými vplyvmi, že pôvodné vavrínové vence museli byť nahradené vernými kópiami vysekanými do talianskeho mramoru. Pôvodný travertínový lom bol už na Slovensku uzatvorený. Takisto boli rozobraté dlažby a znovu položené na sanované podložie s drenážami. Celé okolie diela bolo čiastočne odhalené do okolitého priestoru výrubom niekoľkých tzv. náletových drevín, ktoré za posledných skoro 30 rokov zakrývali pohľad na mohylu. Z pomníka je krásny výhľad do kraja okolitých kopaníc.
Prístup.
Z mesta Brezová pod Bradlom vedie označená asfaltová cesta takmer až k pamätníku, kde je záchytné parkovisko. Turistický chodník z mesta má červenú farbu (Štefánikova magistrála) so zelenou odbočkou na bradlo. Z Košarísk žltou, potom zelenou turistickou značkou.

</doc>
<doc id="23300" title="Mozog" url="https://sk.wikipedia.org/wiki?curid=23300">
Mozog

Mozog ( ← z , "en-" v, "kefalos" hlava) je orgán, ktorý slúži ako centrum nervovej sústavy všetkých stavovcov a väčšiny bezstavovcov – iba niektoré bezstavovce, ako napríklad špongie, medúzy a hviezdice nemajú mozog, aj keď roztrúsené nervové tkanivo je u nich prítomné. Nachádza sa v hlave, zvyčajne blízko primárnych zmyslových orgánov. Mozog je najkomplexnejším orgánom tela stavovcov. U priemerného človeka sa mozgová kôra (najväčšia časť) skladá z 15 – 33 miliárd neurónov, pričom každý z nich komunikuje pomocou synapsií s ďalšími niekoľkými tisícmi neurónov. Hmotnosť mozgu dospelého človeka je približne 1450 g
Mozog človeka.
Mozog človeka je zložité zoskupenie vyšších a najvyšších nervových centier, ústredný orgán nervovej sústavy človeka.
Skladá sa z niekoľkých oddielov, ktoré sú uložené v lebečnej dutine. Jeho hlavná časť (mozog v užšom zmysle, veľký mozog) je koncový mozog. Jeho nižšie oddiely sa súborne nazývajú mozgový kmeň.
Prostredné závity na mozgovej spodine v koncovom mozgu patria k čuchovému mozgu, ktorý je výrazne vyvinutý u niektorých cicavcov.
Časť mozgu nazývaná predĺžená miecha je plynulým pokračovaním chrbticovej miechy.
Stavba.
Anatomicky sa mozog skladá z niekoľkých častí:
Zadný mozog v širšom zmysle a stredný mozog (okrem mozočka) tvoria tzv. mozgový kmeň. Inými slovami má teda mozog takéto zloženie:
Z iného hľadiska mozog obsahuje najmä:
Vývoj a zrenie mozgu.
Mozog sa vytvára z kraniálnej časti neurálnej trubice, kde vznikajú tri vzájomne prepojené rozšírenia:
Vývoj a dozrievanie mozgu je veľmi zložitý a komplexný proces biologických a chemických zmien. Počas zrenia dochádza k rastu počtu i veľkosti neurónov a neuroglie, k tvoreníu nových vájomných spojení nervových buniek a k myelinizácii. K najdôležitejším procesom patrí gyrifikácia a myelinizácia mozgu.

</doc>
<doc id="23321" title="Kormorán veľký" url="https://sk.wikipedia.org/wiki?curid=23321">
Kormorán veľký

Kormorán veľký alebo kormorán čierny (lat. "Phalacrocorax carbo") je veslonožec z čeľade kormoránovitých. Kormorán veľký patrí medzi vtáky morského pobrežia s najväčším areálom rozšírenia, vyskytuje sa aj vo vnútrozemí na všetkých druhoch veľkých vodných telies-sladkovodných, brakických aj slanovodných, na prírodných jazerách aj umelo vytvorených nádržiach-v Európe, v Ázii i v Afrike. Podľa Medzinárodnej únie na ochranu prírody a prírodných zdrojov kormorán veľký patrí medzi najmenej ohrozené druhy, trend celkovej populácie je stúpajúci, populácia v Európe stúpa, v severnej Amerike za posledných 40 rokov narástla len mierne.
Opis.
Kormorán veľký má štíhle telo hydrodynamického tvaru, ohybný hadovitý krk a pevný hákovitý zobák, ktorým ľahko zachytí klzkú korisť. Aj keď kormorán veľký uprednostňuje lov rýb v plytkej vode, za korisťou sa potápa do hĺbky vyše 9 metrov. Pod vodou pláva s krídlami tesne primknutými k telu. Výkonného plavca z neho robia mocné nohy s veľkou plochou plávacích blán.
Výskyt a stav na Slovensku.
Odhadovaný počet hniezdiacich párov v rokoch 19801999 bol 50 – 250, zimujúcich jedincov 3 000 – 6 000. Veľkosť populácie i územie na ktorom sa vyskytoval vykazovali "výrazný nárast" viac ako o 50 %. Ekosozologický status v roku 1995 "R" – vzácny. V roku 1998 "NE" – nehodnotený druh podľa uvedených kritérií z viacerých dôvodov. V roku 2001 "NE" - nehodnotený. Európsky ochranársky status nezaradený "SPEC". Stupeň ohrozenia "S" – vyhovujúci ochranársky status. 
Odhadovaný počet hniezdiacich párov v rokoch 20082012 bol 50100 párov. Krátkodobý trend za posledných 12 rokov (20002012) aj dlhodobý trend od roku 1980 (19802012) boli "klesajúce". Veľkosť územia na ktorom hniezdil za posledných 12 rokov bola "stabilná". Veľkosť územia na ktorom hniezdil z pohľadu dlhodobého trendu bola "stúpajúca". V roku 2014 "VU* A2ad; D" - zraniteľný. 
Odhadovaný počet hniezdiacich párov v rokoch 20132018 bol 100175 párov. Krátkodobý trend za posledných 12 rokov (20082018) bol "stúpajúci". Dlhodobý trend od roku 1980 (19802018) bol "klesajúci". Veľkosť územia na ktorom hniezdila za posledných 12 rokov ako aj z pohľadu dlhodobého trendu bola "klesajúca".
Hniezdenie.
Kormorán veľký hniezdi v rozmanitých biotopoch, od skalnatých morských útesov cez koruny stromov až po porasty trste. Hniezdi v kolóniách a jednotlivé vtáky sa na rovnaké miesto vracajú hniezdiť po mnoho rokov. Páry sa však spravidla tvoria iba na jedno hniezdenie.
Potrava.
Potravou kormorána veľkého sú najmä ryby ale aj mäkkýše, vodný hmyz a obojživelníky.

</doc>
<doc id="23323" title="Bocian biely" url="https://sk.wikipedia.org/wiki?curid=23323">
Bocian biely

Bocian biely (lat. "Ciconia ciconia") je druh brodivca z čeľade bocianovité ("Ciconiidae"), príbuzný volavkám (Ardeidae) a ibisom (Threskiornithidae). Obýva palearktickú oblasť, vyskytuje sa v celej Európe, strednej Ázii a severozápadnej Afrike. Na Slovensku bolo dokázané hniezdenie v 74,40 % mapovacích kvadrátov. Podľa Medzinárodnej únie na ochranu prírody a prírodných zdrojov bocian biely patrí medzi najmenej ohrozené druhy, trend celkovej populácie je stúpajúci. Nie je to rovnomerný trend v celej jeho oblasti rozšírenia, miestami je klesajúci alebo stabilný. V Európe jeho stavy v rokoch 19802013 mierne stúpli.
Opis.
Na stredoeurópske pomery pomerne veľký druh, ktorého hmotnosť sa pohybuje v rozmedzí 2,7 – 
. Bocian biely dosahuje výšku 95 – a rozpätie krídel je 155 – . V zafarbení prevažuje biela farba, konce letiek sú čierne, zobák a dlhé nohy sú oranžovočervené, u mláďat tmavé. Na rozdiel od volaviek má bocian pri lete natiahnutý krk.
Hlasové prejavy a komunikácia.
Typickým zvukovým prejavom je klopanie zobákom. Klepotom sa zdravia na hniezde. Zvuk vznika rýchlym zatváraním a otváraním zobáka, pričom hlas vzniká pri otváraní. Intenzita postupne narastá. Používajú ho pri rôznych situáciach. Rytmus sa mení. Pri párení je pomalší, pri ohlasovaní nebezpečenstva trvá krátko. Pri pozdrave začne ten, ktorý víta a prilietajúci odpovedá. Klepot je sprevádzaný súčasným záklonom hlavy až sa dotkne chrbta.
Okrem toho vedia vydávať pískavý zvuk, ktorý znie u dospelých ticho, u mláďat ostro. Mláďatá dokážu používať aj štebotavé zvuky. Pri žobraní o potravu sa ozývajú hlasom podobným mňaučaniu.
Používajú aj rôzne dorozumievacie gestá. Opakovane sa hýbu hore dole. Pri pozdrave, po párení alebo ak hrozia. Počas hniezdenia takto prejavú teritorialitu. K tomuto majú aj ďalšie gesto, čupnú si s roztiahnutými krídlami. Ak to nestačí, tak samčekovia sa vedia pustiť aj do agresívneho kontaktného útoku.
Výskyt a stav na Slovensku.
Na Slovensku hniezdi ročne 1260 až 1350 párov (2014), predovšetkým v teplejších nížinatých oblastiach na juhozápade, juhu a východe. Početná populácia sa nachádza na Zemplíne, strednom Považí a v Poiplí, no výskyt je evidovaný i vo vyšších polohách Turca, Oravy, Liptova a Spiša.
Na konci leta odlietajú na zimoviská v strednej a južnej Afrike. Ojedinele zimujú jednotlivé exempláre i v našej oblasti. Migrujúce kŕdle môžu mať i niekoľko sto vtákov.
Odhadovaný počet hniezdiacich párov je 1 000 – 1 350, zimujúcich jedincov 0 – 3. Veľkosť populácie i územie na ktorom sa vyskytuje vykazujú "mierny nárast" o 20 do 50 %. Ekosozologický status v roku 1995 žiadny. V roku 1998 "LR:lc", "LR" – menej ohrozený druh, "lc" – najmenej ohrozený taxón. V roku 2001 "LR" – menej ohrozený. V roku 2014 LC – menej dotknutý. Európsky ochranársky status "SPEC2" – druhy, ktorých globálne populácie sú koncentrované v Európe, ale majú tam nevhodný ochranársky status. Stupeň ohrozenia "V" – zraniteľný druh.
Spôsob života.
Bociany sa vyskytujú v blízkosti zamokrených a spodnou vodou trvale podmáčaných lúk, na poliach a okrajoch vodných plôch. Preferujú otvorenú krajinu, často sa však nachádzajú v blízkosti ľudských obydlí.
Potrava.
Hlavnú časť potravy tvoria žaby, a iné obojživelníky, ryby, plazy, hmyz a jeho larvy, hraboše a krty. V menšom množstve sa vyskytujú mláďatá rôznych cicavcov. V Afrike často sleduje kŕdle saranče.
Rozmnožovanie.
Hniezdo z vetiev a konárov si stavia na stromoch, strechách, komínoch, využívajú i umelé hniezdne podložky alebo stĺpy elektrického vedenia. Opakovane opravované a obnovované hniezdo môže mať výšku až 2 metre pri priemere 1 až 2 metre a hmotnosť stovky kilogramov, pričom sú prípady, keď malo hmotnosť aj . Hniezdenie prebieha buď jednotlivo, alebo v menších skupinách a začína v apríli alebo máji. Samica znáša väčšinou 2 – 5 (4 – 6) vajec, výnimočne len 1 alebo až 7. Ich inkubácia trvá približne 33 dní, počas ktorých sa rodičia pri zahrievaní striedajú. Dva mesiace po vyliahnutí sa mláďatá učia lietať.
Ochrana.
Je zákonom chránený, spoločenská hodnota je 2300 € (Vyhláška MŽP č. 24/2003 Z.z. v znení č. 492/2006 Z. z., 638/2007 Z. z., 579/2008 Z. z., 173/2011 Z. z., 158/2014 Z. z., účinnosť od 01.01.2015).

</doc>
<doc id="23327" title="Daniel Rapant" url="https://sk.wikipedia.org/wiki?curid=23327">
Daniel Rapant

Prof. PhDr. Daniel Rapant, DrSc. (* 17. apríl 1897, Holíč, Rakúsko-Uhorsko, dnes Slovensko – † 17. apríl 1988, Bratislava, ČSSR, dnes Slovensko) bol slovenský historik, archivár a univerzitný pedagóg. Bol manželom herečky Hany Meličkovej. Jeho významný prínos spočíva v uvedení pozitivistickej metodológie do skúmania slovenských dejín – a teda etablovaní histórie na Slovensku ako vedy (na rozdiel od vlastivedného prístupu predchádzajúcich generácií slovenskej inteligencie).
Život.
Maturoval v Skalici v roku 1917. V rokoch 1918 – 1922 študoval históriu a slavistiku na Filozofickej fakulte Karlovej univerzity v Prahe. Popritom v rokoch 1919 – 1921 absolvoval Štátnu archívnu školu v Prahe. V rokoch 1922 – 1923 absolvoval študijný pobyt na Sorbonne v Paríži.
Roku 1924 nastúpil do funkcie hlavného župného archivára v Bratislave. 1. júla 1928 sa stal prednostom Krajinského archívu, kde pôsobil až do roku 1933.
Od roku 1933 pôsobil ako mimoriadny profesor česko-slovenských dejín na Univerzite Komenského v Bratislave. V roku 1938 sa stal riadnym profesorom v spomenutom odbore. V rokoch 1938 – 1939 predsedal česko-slovensko-maďarskej komisii pre menšinové otázky. V rokoch 1945 bol rektor UK.
V rokoch 1945 – 1948 bol predseda Historického odboru Matice slovenskej.
Inicioval vznik Slovenskej historickej spoločnosti, ktorej prvým predsedom sa na jar 1946 sám stal.
V roku 1950 dostal od predstaviteľov vtedajšieho režimu zákaz prednášať. Krátky čas pracoval v Univerzitnej knižnici v Bratislave (1956 – 1958), potom odišiel do dôchodku. V roku 1968 sa stal akademikom SAV. Slovenskú historiografiu pozdvihol z vlastivednej polohy na vedeckú úroveň. Jeho dielo predstavuje 25 knižných a pramenných publikácií, veľké množstvo štúdií a článkov. Viedol polemiku s Václavom Chaloupeckým o samostatnosti slovenských dejín do roku 1918, keď za spoločné česko-slovenské dejiny považoval len dejiny Čechov a Slovákov po roku 1918. Venoval sa najmä problematike národného obrodenia. Jeho hlavným dielom v tejto oblasti bol 12-zväzkový dokument, v ktorom sú chronologicky usporiadané všetky udalosti na Slovensku, súvisiace s revolučnými rokmi "Slovenské povstanie roku 1848-1849". V III. dieli, pozostávajúcom z troch zväzkov sú uvedené citácie z Hurbanových Rozpomienok, veľmi hodnotná 16 stranová správa kpt. Bórika, ďalej po nemecky písané vojenské hlásenia kpt. Bloudka, novinové články Bloudkovho sekretára, inak moravského novinára Matěja Mikšíčka, výňatky zo životopisu Jonáša Záborského, ďalšie správy, hlásenia, verejné oznamy a podobne. Písal však aj práce týkajúce sa iných historických období, najmä veľkomoravského a stredovekého. Ako prvý vedecky vyvrátil názor o neosídlení prevažnej časti územia Slovenska pred 13. storočím ("O Starý Liptov").
Dopady.
Jeho meno nesie Cena Daniela Rapanta.

</doc>
<doc id="23343" title="Riga" url="https://sk.wikipedia.org/wiki?curid=23343">
Riga

Riga (po lotyšsky: Rīga) je hlavné a najväčšie mesto Lotyšska. Súčasne je to najväčšie mesto všetkých troch pobaltských štátov, slúži ako hlavné kultúrne, vzdelávacie, politické, finančné, komerčné a priemyselné centrum Pobaltia. Leží pri ústí rieky Daugavy pri Baltskom mori, má rozlohu a na začiatku roku 2010 tam žilo 706 tisíc obyvateľov.
Historické centrum Rigy patrí medzi kultúrne dedičstvá UNESCO a samotné mesto sa vyznačuje výraznou secesnou architektúrou, ktorá je porovnateľná s mestami ako Viedeň, Petrohrad a Barcelona.
Ekonomika a organizácie.
V Rige má sídlo množstvo akademických inštitúcií, vrátane Lotyšskej univerzity (Latvijas Universitāte), Technickej univerzity (Rīgas Tehniskā Universitāte) a univerzity Stradin (Rīgas Stradiņa Universitāte). V Rige sídli aj lotyšský parlament (Saeima), rovnako ako lotyšská prezidentka Vaira Vīķe-Freiberga, ktorá sídli na hrade.
V posledných rokoch sa výrazne zvýšil obchodný i turistický cestovný ruch vzhľadom na zlepšenú komerčnú a turistickú infraštruktúru. Riga ako prístavné mesto je hlavným cestovným uzlom miestnej cestnej a železničnej dopravy. Väčšina turistov cestuje do Rigy letecky cez medzinárodné letisko v Rige, čo je najväčšie letisko v pobaltí, ktoré bolo modernizované v roku 2001. Počas rokov 1993 a 2001 sa letecká doprava zdvojnásobila.
Takmer všetky dôležité finančné inštitúcie sa nachádzajú v Rige, vrátane lotyšskej centrálnej banky. Zahraničný obchod v Rige sa v poslednom období rozvíja, hlavne po vstupe Lotyšska do Európskej únie 1. mája 2004. V Rige sa realizuje približne polovica celého priemyselného výstupu Lotyšska, hlavne vo finančnom sektore, sektore služieb, potravinárstva a pohostinstva, farmakológie, spracovania dreva, tlače, textilu a nábytku, ako aj v sektore výroby komunikačných zariadení. Prístav v Rige je dôležitým prekladiskom tovaru.
Počet obyvateľov.
Riga je najväčšie mesto pobaltských štátov. Žije tu viac ako 700 000 ľudí. Lotyši tvoria 45 % populácie, približne rovnaký počet tvoria Rusi. Na porovnanie, v Lotyšsku žije 60 % Lotyšov, 27 % Rusov, 3,9 % Bielorusov, 2,6 % Ukrajincov, 2,5 % Poliakov, 1,4 % Litovcov a 2,1 % iných národností (2003). Väčšina Lotyšov je protestantskej evanjelickej luteránskej viery, väčšina Rusov patrí k ruskej ortodoxnej cirkvi.
Poznámky:

</doc>
<doc id="23381" title="Kišiňov" url="https://sk.wikipedia.org/wiki?curid=23381">
Kišiňov

Kišiňov (po slovensky nesprávne "Kišinev", rum. Chişinău, IPA /ki.ʃi.'nəu/, rus. "Кишинёв/Kišiniov") je hlavné a s počtom obyvateľov cez 600 000 aj najväčšie mesto Moldavska. Nachádza sa približne v strede republiky a spolu so svojim okolím tvorí samostatné municípium Kišiňov. 
Ekonomicky je to bezkonkurenčne najviac prosperujúce mesto Moldavska a je jedným z hlavných priemyselných centier a dopravných uzlov regiónu. Nachádza na rieke Bîc, čo je prítok rieky Dnester a je rozdelené na 5 administratívnych jednotiek. Mesto má rozlohu 120 km² a celý región 635 km².

</doc>
<doc id="23388" title="Tallinn" url="https://sk.wikipedia.org/wiki?curid=23388">
Tallinn

Tallinn (v rokoch 1219 – 1917 "Reveľ"; 1940 – 1991 po rusky "Таллин" a "Таллинн", , , dán. "Lyndanise") je hlavné mesto Estónska a najdôležitejší estónsky prístav. Žije tu 400 tisíc obyvateľov (2006). Nachádza sa na severnom pobreží Estónska pri Baltskom mori, južne od fínskeho hlavného mesta Helsinki.
Je to starobylé prímorské hlavné mesto Estónska, od roku 1997 súčasť svetového dedičstva UNESCO. Má dobre zachované mestské centrum – hlavné námestie a radnica, lekáreň, dom Bratstva čiernych hláv, Chrám svätého Alexandra Nevského- pravoslávny, Chrám svätého Mikuláša Divotvorcu- pravoslávny, palác Kadriorg a kostol svätého Olafa, svätého Mikuláša a Ducha svätého.
Správne členenie.
Tallinn je rozdelený na 8 administratívnych jednotiek.
Doprava.
Asi od centra mesta sa nachádza letisko Ülemiste. Mesto má dobré železničné spojenie s Petrohradom v Rusku, zatiaľ čo železničné spojenie do lotyšskej Rigy je od roku 1997 prerušené. 
V južnom smere do Lotyšska, Litvy a Poľska je Európska cesta 67 „Via Baltica“. Táto komunikácia je v niektorých úsekoch štvorpruhová, diaľničného typu. Na juhu Estónska je čiastočne vo výstavbe, ale jej priepustnosť je zatiaľ dostatočná a nevznikajú tu dopravné problémy. Na výstavbu tejto magistrály v celom Pobaltí prispieva Európska únia. Trajektom sa možno dostať do Helsínk a Štokholmu.

</doc>
<doc id="23396" title="Sĺňava" url="https://sk.wikipedia.org/wiki?curid=23396">
Sĺňava

Sĺňava je priehradné jazero na rieke Váh v blízkosti mesta Piešťany.
Poloha.
Vodná nádrž sa rozprestiera v severnej časti Podunajskej nížiny pri úpätí Považského Inovca, medzi mestom Piešťany a obcou Drahovce, vo výške 
Dejiny.
Nádrž je súčasťou vodného diela Drahovce-Madunice. Vznikla prehradením rieky Váh haťou v Drahovciach. Vybudovaná bola medzi rokmi 1956 a 1959 na mieste mŕtvych ramien, lužných lesov a nivných lúk Váhu. Od roku 1980 je jej časť od Krajinského mosta vyhlásená za chránenú študijnú plochu s výmerou . Za svoje pomenovanie vďačí vysokému počtu slnečných dní v roku. 
Opis.
Svojou plochou zaberá . Pri dĺžke 6,4 a šírke je schopná pojať vody. Na nádrži nájdete vodnolyžiarsky vlek (pri obci Ratnovce), lodenicu a tiež umelo vytvorený „vtáčí“ ostrov "Čajka", ktorý sa stal hniezdiskom veľkých kolónií rybára riečneho a viacero druhov čajok. Je tiež zimoviskom vzácnych arktických i teplomilných druhov vtáctva. Vodné plochy sú dôležitou oddychovou lokalitou vodného vtáctva pri jarnej a jesennej migrácii Považím. Sĺňava je zahrnutá do zoznamu vzácnych vtáčích území Európy. Nádrž slúži aj ako zásobáreň vody pre atómové elektrárne v Jaslovských Bohuniciach. Na vyhliadkovú plavbu sa môžete vydať loďou kotviacou pri Kolonádovom moste v Piešťanoch. Okolo priehrady je vybudovaná dvanásťkilometrová asfaltová trasa po korune hrádze pre peších aj cyklistov (cez hať sa dá prejsť od mája do septembra, od pondelka do piatku od 15-tej a cez víkend od 10-tej do 20-tej hodiny).

</doc>
<doc id="23441" title="Štiavnik (obec)" url="https://sk.wikipedia.org/wiki?curid=23441">
Štiavnik (obec)

Štiavnik je obec na Slovensku v okrese Bytča. 
Poloha.
Nachádza sa v Javorníkoch, v údolí Štiavnického potoka, asi 12 km od Bytče. Na juhovýchode susedí s obcou Hvozdnica.
Dejiny.
Osídľovanie údolia Štiavnického potoka sa vo väčšej miere začalo na podnet považského panstva v 14. storočí. Kolonisti budovali nové osady aj v dovtedy neosídlených horských oblastiach s málo úrodnou pôdou, medzi ktoré patrila aj oblasť dnešnej obce. Prvá písomná zmienka o „possessio seu villa Sczewnyk“ - teda dedine s viacerými osadami sa zachovala až z roku 1439 v listine Albrechta Habsurského. Štiavnik bol od založenia poddanskou obcou a preto miestnym obyvateľom vyplývali povinnosti voči zemepánovi - odovzdávanie naturálnych dávok, platieb a výkon robôt. V roku 1458 sa na základe darovacej listiny kráľa Mateja obec i celé bystrické panstvo stalo majetkom Ladislava Podmanického. 
V 16. storočí prebiehalo dosídľovanie horských oblastí Valachmi, venujúcimi sa najmä práci v lese a pastierstvu v neobhospodarovaných vyšších horských polohách. Z dôvodu sťahovania obyvateľstva z Osmanmi okupovaného územia na juhu krajiny vznikali v tomto období ďalšie nové osady (kopanice) a obce aj v horských oblastiach. Po vymretí rodu získal 13. mája 1560 majetok Gašpar Šerédy s manželkou Annou Méreyovou a synom Jurajom, no už o 3 roky, po smrti Gašpara, sa v roku 1571 výdajom Anny za Andreja Balašu, stal Štiavnik majetkom rodu Balašovcov. Po podpísaní satmárskeho mieru v roku 1711 boli skonfiškované majetky podporovateľom povstalcov a tie boli darované rodom lojálnym panovníkovi. Takto zmenilo majiteľa aj považské panstvo, ktoré od roku 1701 vlastnili Sapáryovci. Tí sa však usídlili v pohodlnejšom kaštieli a hrad zostal neobývaný.
Ťažké obdobie obyvateľom priniesli morové epidémie, ktoré v prvej tretine 18. storočia opakovane prepukli aj na severnom Slovensku. Zákazy cestovania a tým obmedzenie obchodu znamenal s množstvom ľudských obetí hospodársky úpadok, ktorý zasiahol aj miestne rodiny. Ďalšiu záťaž znamenalo zavedenie výdavkov na stálu armádu, ktorá bola v krajine zavedená v roku 1715 a štiavničanom vyplývala povinnosť prezimovania vojska. Pre potreby vojska bol v obci postavený vojenský (dôstojnícky) dom, slúžiaci na ubytovanie dôstojníkov. Zlepšenie postavenia ľudu mali priniesť reformy Márie Terézie v rokoch 1767 – 1772, ktoré určili výšku odvádzaných poplatkov a vykonávaných prác v závislosti od veľkosti majetku a užívanej pôdy. Významným krokom bol súpis urbariátu, teda majetku obyvateľstva, vrátane sčítania ľudu. Panovníčka umožnila voľný predaj tovaru a produktov bez obmedzenia zemepána, ktorému však bolo zachované predkupné právo. Dekrétom z 2. januára 1773 bolo zrušené dedičné richtárstvo, ktoré nahradili obecné úrady s volenými richtármi. Zrušením nevoľníctva sa upravil aj vzťah obyvateľov Štiavnika voči panstvu, ktorý však neupravoval vzťah poddanstva. 
Neakceptovanie reforiem a práv poddaných zemepánom vyústilo v októbri 1837 do miestnej vzbury, ktorú potlačila až vojenská jednotka. Incident si vyžiadal dve obete. Uvoľnenie napätia a nádej priniesla až revolúcia v roku 1848 a zrušenie poddanstva, ktoré zrovnoprávnilo všetkých občanov.
Kostol svätého Františka z Assisi sa nachádza približne v strede obce a bol postavený v roku 1721.
Dnes je obec známa predovšetkým drevorezbou a prácou s drevom.
Obyvateľstvo.
V roku 1980 mal Štiavnik 4 462 obyvateľov, na konci roku 2013 to bolo 4 097 obyvateľov. 
Turizmus.
Okolie obce poskytuje viacero možností na letnú i zimnú turistiku. Je tu niekoľko značených chodníkov i cyklotrás. 
Zaujímavosti.
Ako jedna z mála slovenských obcí má Štiavnik vlastnú meteorologickú stanicu, doplnenú o živý náhľad na obec prostredníctvom IP

</doc>
<doc id="23480" title="Ladislav Ballek (spisovateľ)" url="https://sk.wikipedia.org/wiki?curid=23480">
Ladislav Ballek (spisovateľ)

Mgr. Ladislav Ballek (* 2. apríl 1941, Terany – † 15. apríl 2014, Bratislava) bol slovenský spisovateľ, politik a diplomat.
Život.
Detstvo prežil v Dudinciach a Šahách. V rokoch 1959 – 1963 študoval na pedagogickej fakulte v Banskej Bystrici slovenský jazyk, dejepis a výtvarnú výchovu. Po absolvovaní základnej vojenskej služby rok učil na základnej škole v Habovke. V roku 1966 sa stal redaktorom Čs. rozhlasu v Banskej Bystrici (stál napr. pri zrode relácie Rádiovíkend) a v rokoch 1968 – 1972 bol redaktorom kultúrnej rubriky krajského denníka Smer. Od roku 1972 pôsobí v Bratislave. Najprv v redakcii pôvodnej tvorby vo vydavateľstve Slovenský spisovateľ a od roku 1977 ako vedúci literárneho oddelenia na Ministerstve kultúry SSR. Od roku 1980 bol námestníkom riaditeľa Slovenského literárneho fondu a v rokoch 1984 – 1989 vedúcim tajomníkom Zväzu slovenských spisovateľov. V rokoch 1992 – 1994 bol poslancom Národnej rady SR za SDĽ. Vyučoval na Pedagogickej fakulte v Nitre a Pedagogickej fakulte Univerzity Komenského v Bratislave. V roku 1998 neúspešne kandidoval za prezidenta Slovenskej republiky. Od roku 2001 do roku 2008 bol veľvyslancom Slovenska v Česku. Typický predstaviteľ slovenskej románovej tvorby /nielen, ale najmä/ 70. rokov. V roku 1980 dostal národnú cenu SSR a v roku 1982 dostal titul zaslúžilý umelec.
Tvorba.
Jeho prvé literárne pokusy sa viažu k jeho vysokoškolskému štúdiu. Prvá próza mu vyšla v zborníku "Silueta" v roku 1964, o tri roky neskôr mu vyšla debutová knižka. 

</doc>
<doc id="23510" title="Fernão de Magalhães" url="https://sk.wikipedia.org/wiki?curid=23510">
Fernão de Magalhães

Fernão de Magalhães [vyslov: fernau dže magaljens] (po španielsky: Fernando (alebo Hernando) de Magallanes/Maguellanes [fernando de magajanes/magejanes], dnes vo viacerých jazykoch prezývaný: Fernando Magellan[magejan]) (* cca 1480 v Sabrone alebo Porte, † 27. apríl 1521, Mactan) bol portugalský moreplavec, ktorý slúžil španielskej korune. Magalhães podnikol výpravu, ktorá ako prvá oboplávala svet, osobne ju však nedokončil – zahynul počas plavby. Počas plavby sa plavil popri Amerike, Afrike a Ázii.
Mladosť a moreplavby v portugalských službách.
Magalhães sa narodil v chudobnej šľachtickej rodine v severoportugalskej provincii Trás-os-Montes. Jeho otec, Pedro Rui de Magalhães, bol starostom Sabrony. Mal dvoch súrodencov, brata a sestru. 
Jeho rodičia zomreli, keď mal desať rokov. Ako dvanásťročný sa stal pážaťom na kráľovskom dvore Jána II. a kráľovnej Eleonóry. V Lisabone so svojím bratrancom Franciscom Serrãom pokračoval vo svojom vzdelávaní. Zaujala ho geografia a astronómia. Niektoré veci ho vyučoval Martin Behaim. V roku 1496 sa stal Magalhães panošom. Vo svojich dvadsiatich rokoch sa dostal prvýkrát na more. V roku 1505 bol poslaný do Indie, kde chcel budúci vicekráľ Francisco de Almeida vytvoriť vojenské a námorné základne. Tu sa tiež stretol prvý raz s bitkou. V roku 1506 pristál vo Východnej Indii. V roku 1510 ho povýšili na kapitána. Skoro však svoje velenie stratil, keď plachtil na východ bez povolenia. Bol nútený vrátiť sa do Portugalska. 
Po svojom návrate bol roku 1511 poslaný do Maroka, kde v roku 1513 bojoval a zranil si pri bitke koleno. Keď ilegálne obchodoval s Maurami, bol 15. mája 1514 prepustený z portugalských štátnych služieb. Potom sa odobral do Španielska, kde ponúkol svoje služby španielskemu kráľovi.
Plavba okolo sveta.
Cestu začal 20. septembra 1519 v Seville. Jeho flotila sa skladala z týchto lodí:
Prvou Magalhãesovou zastávkou bol ostrov Tenerife na Kanárskych ostrovoch, kde vypukli prvé konflikty s podriadenými kapitánmi. Plavba pokračovala cez cesta do zátoky dnešného Ria de Janeira, bez väčších nepríjemností. Iba Juana de Cartagenu, druhého muža flotily, musel dať Magalhães za neposlušnosť uväzniť.
V nasledujúcich mesiacoch sa výprava uberala pozdĺž juhoamerických brehov k juhu, minula a preskúmala La Platu a nakoniec prenikla až do nehostinných patagónskych vôd. V marci 1520 sa Magalhães rozhodol, že po márnych bojoch so zimnými búrkami strávia zimu v zálive pomenovanom po sv. Juliánovi (Puerto San Julián). Tu prepukla vzbura, ktorú sa mu však podarilo potlačiť. Hlavní organizátori za ňu zaplatili životmi, dvaja muži boli vysadení na patagónske pobrežie. 
24. augusta výprava pokračuje. Po chvíli Magalhães prichádza o svoju prvú loď – Santiago, ktorá bola zničená v búrke. Ďalšia loď, San Antonio, dezertovala a vrátila sa naspäť do Španielska. 21. októbra objavil Magalhães medzi Ohňovou zemou a dnešným Čile prieliv, ktorý nesie jeho meno – Magalhãesov prieliv. Týmto prielivom preplával do oceánu, ktorý nazval Tichým oceánom pre jeho pokojný a priaznivý vietor. Potom výprava skoro štyri mesiace nenarazila na kúsok zeme, posádku trápil hlad, smäd a väčšina mužstva ochorela na skorbut (nedostatok vitamínu C).
Našťastie 6. marca 1521 dorazili na Mariánske ostrovy, kde našli dostatok jedla a pitia. 
9. marca výprava opäť vyplávala a 16. marca dorazili námorníci na ostrov Homonhon na Filipínach. V tom čase mala výprava 150 mužov. 
Magalhães rozumel jazyku tunajších domorodcov, pretože jeho malajský tlmočník sa vedel dohovoriť ich jazykom. Vymenil si dary s kráľom Limasawy radžom Ka Lambom. Ka Lambo ich pozval na ostrov Cebu, kde ich privítal tunajší kráľ radža Humabon a prijal kresťanstvo. Tomu tiež Magalhães sľúbil, že mu pomôže vo vojne proti susednému kmeňu na ostrove Mactan. V tejto bitke, 27. apríla, Magalhãesa zabili. 
Výprava pokračovala na Borneo a potom na Molucké ostrovy, kde nabrali korenie pre španielskeho kráľa. Len s jednou loďou Victoriou a so 17 mužmi na palube prepláva kapitán Juan Sebastián del Cano 6. mája 1522 okolo Mysu Dobrej nádeje a 6. septembra toho roku sa vracia do Španielska.

</doc>
<doc id="23528" title="Arkansas" url="https://sk.wikipedia.org/wiki?curid=23528">
Arkansas

Arkansas je jeden zo štátov USA.
Dejiny.
Arkansas vstúpil do únie v roku 1836 ako 25. štát. Bol to otrokársky štát, ktorého ekonomika a bohatstvo elít sa tvorili na úkor čiernych otrokov dovážaných z Afriky. Obchod s nimi bol veľmi lukratívny a výnosný, rovnako ako ich zneužívanie v práci. Náklady na ich prácu boli minimálne. Arkansas 6. mája 1861 vystúpil z únie, pretože nesúhlasil s oficiálnou politikou USA, ktorej išlo o zrušenie otroctva. Nasledovala občianska vojna. Po porážke konfederácie a rekonštrukcii vojnou zničenej krajiny, bol Arkansas znovu začlenený do únie, už ako štát ktorý oficiálne rešpektoval práva čierneho obyvateľstva, i keď iba papierovo. Prejavy rasizmu pretrvávajú ojedinele dodnes.
Geografia.
Východnú hranicu Arkansasu tvorí rieka Mississippi a oddeľuje ho od štátu Mississippi. Južnú hranicu má s Louisianou, severnú s Missouri a Tennessee a západnú s Texasom a Oklahomou. Arkansas je krajina plná hôr a údolí, hustých lesov a úrodných pláni. Západný Arkansas je hornatý, vo východnej časti sú nížiny. Horské pásma Ozark a Ouachita, ktoré sa nachádzajú v severnom a západnom Arkansase, sú známe tiež ako Škótska vysočina. Arkansas je jediná krajina USA, kde sa voľne nachádzajú diamanty.
Ekonomika.
HDP Arkansasu je 64 miliárd dolárov, čo ho radí na 33. miesto v únii. HDP na hlavu predstavuje 22 257 USD (to je 1855 dolárov mesačne), čo je približne priemer EU. V rámci USA je na 47. mieste, takže skôr horší priemer. V ekonomike Arkansasu je dôležité poľnohospodárstvo. Hlavnými poľnohospodárskymi produktmi sú chov hydiny, dobytku, a prasiat, produkcie vajec, ďalej sója, bavlna, ryža, mlieko. 
Nezanedbateľný je i priemysel. Hlavné priemyselné odvetvia sú spracovanie potravín, kovovýroba, výroba strojov a papiera a ťažba brómu, vanádia a diamantov.
Demografia.
Arkansas má po sčítaní ľudu v roku 2010 2 915 918 obyvateľov. Belosi tvoria 80% populácie, Černosi približne 16% a zvyšok sú Indiáni, Ázijčania a ostatní. V náboženstve dominujú protestanti.
Náboženstvo.
Arkansas, rovnako ako ostatné južné štáty nazývané „biblický pás“, je protestantský. Cirkevná príslušnosť obyvateľov je nasledujúca:

</doc>
<doc id="23536" title="Jozef Brhel" url="https://sk.wikipedia.org/wiki?curid=23536">
Jozef Brhel

Ing. Jozef Brhel (* 7. máj 1961) je slovenský podnikateľ, bývalý štátny tajomník Ministerstva hospodárstva SR a bývalý poslanec Národnej rady SR za stranu HZDS.
Politická kariéra.
Jozef Brhel absolvoval Vysokú školu ekonomickú v Bratislave a po jej skončení pracoval ako pedagóg. Verejne angažovať sa začal v polovici 90. rokov 20. storočia. Počas tretej vlády Vladimíra Mečiara sa v rokoch 19941998 stal štátnym tajomníkom na ministerstve hospodárstva. Brhel bol zvolený za poslanca NR SR za Hnutie za demokratické Slovensko vo volebnom období 19982002 a vo volebnom období 20022006. Začiatkom roku 2003 bol v skupine 11 poslancov pod vedením Vojtecha Tkáča, ktorí vystúpili z HZDS a založili novú politickú stranu Ľudová únia. 22. decembra 2003 sa z vážnych rodinných dôvodov vzdal poslaneckého mandátu.
V roku 2005 sa jeho meno prvýkrát spájalo so stranou SMER-SD. Vtedajší poslanec za HZDS Jaroslav Jaduš v októbri 2005 tvrdil, že "„Pre ľudí ako Ivan Kiňo, Ján Gabriel či Jozef Brhel bol Smer vedľajšou investíciou, ak by sa HZDS po voľbách nedostalo do vlády“". V roku 2006 spomínal Brhela ako jedného z akcionárov Smeru tiež Jaroslav Haščák z finančnej skupiny Penta. Jeden zo zakladateľov strany SMER Bohumil Hanzel tvrdil, že videl notársky overenú kópiu zmluvy medzi Robertom Ficom a skupinou piatich podnikateľov, podľa ktorej im malo patriť prvých 25 miest na kandidátnej listine Smeru v parlamentných voľbách v roku 2006.
Podnikateľská kariéra.
Brhel začal podnikať ešte v 90. rokoch a počas rokov svoje pôsobenie rozšíril v rôznych sektoroch vrátane IT, energetiky a obranného priemyslu. Býva považovaný za jedného z najvplyvnejších mecenášov strany SMER-SD. Na verejnosti však nevystupuje, nerád odkrýva aj vlastnícku štruktúru svojich firiem. Podľa zistení reportérov časopisu .týždeň získali Brhelove firmy počas vlád Roberta Fica v rokoch 20062010 a 20122015 štátne zákazky za minimálne 271 miliónov eur. Medzi firmy s jeho podielom patria energetické spoločnosti RJ Development, Alter Energo, Pow-en, ENE-TEP, Comenerg či IT firmy Sevitech a DWC Slovakia alebo Vupex. RJ Development a Alter-Energo získali od SEPSu zákazky v hodnote desiatok miliónov eur. Okolo roku 2018 sa Brhel začal sťahovať zo svojich IT firiem Sevitech a DWC Slovakia v snahe dištancovať sa od spolitizovanej spolupráce so stranou SMER-SD a orientovať sa na zahraničie pre obavy z poklesu výnosov IT firiem na Slovensku. Podiely vo firmách od neho kupovali jeho manažéri, resp. noví investori.
Majetok Brhela a jeho rodiny bol v roku 2019 odhadovaný na 200 miliónov eur. Aktíva jeho spoločností sa v roku 2019 odhadovali asi na 1,4 miliardy eur.
Osobný život.
Jozef Brhel žije v Bratislave, v miestnej časti Záhorská Bystrica-Strmé vŕšky v susedstve domu podnikateľa Juraja Širokého.

</doc>
<doc id="23552" title="Ján Budaj" url="https://sk.wikipedia.org/wiki?curid=23552">
Ján Budaj

Ján Budaj (* 10. február 1952, Bratislava) je slovenský politik, jeden z vedúcich predstaviteľov nežnej revolúcie a súčasný minister životného prostredia SR. Od roku 2001 je predsedom strany Zmena zdola, DÚ. Vo volebných obdobiach 19982002 a 20162020 pôsobil ako poslanec NR SR za stranu SDK, resp. hnutie OĽANO-NOVA.
Vzdelanie.
Ukončil stredoškolské vzdelanie. Vysokoškolské štúdium matematiky a fyziky začal na Pedagogickej fakulte v Trnave, no vo štvrtom ročníku ho zo štúdia vylúčili. Od roku 1976 pracoval ako kurič.
Začiatky a November 89.
V závere 70. rokov, počas normalizácie, založil s jedným z prvých signatárov Charty 77 na Slovensku Tomášom Petřivým a básnikom Vladimírom Archlebom Dočasnú spoločnosť intenzívneho prežívania (DISP), v rámci nej tvorili v uliciach Bratislavy rôzne akcie: happeningy, nepovolené hudobné akcie, neoficiálne výstavy a pod. V 80. rokoch pôsobil ako ekologický a občiansky aktivista, bol zostavovateľom samizdatovej publikácie Bratislava/nahlas, vydanej v roku 1987.
Počas nežnej revolúcie v roku 1989 moderoval mítingy, spoluzaložil hnutie Verejnosť proti násiliu, patril do jeho užšieho vedenia a stal sa hovorcom. V roku 1990 bol zvolený za predsedu hnutia.
Vzťah s ŠtB.
Podľa registračného zväzku číslo 23214 komunistickej ŠtB bol Budaj v rokoch 19791981 vedený ako agent s krycím menom "Domovník". Táto informácia bola medializovaná v júni 1990, bezprostredne pred parlamentnými voľbami, do ktorých Budaj, ako čelný kandidát a predseda rady, viedol hnutie Verejnosť proti násiliu (VPN). V dôsledku zverejnených informácií v priebehu posledného dňa konania volieb z kandidátky odstúpil.
V článku venovanom jeho osobe ÚPN k evidovanej spolupráci uvádza: „"Táto informácia sa okamžite stala obrovskou senzáciou, pre mnohých však bola úplne nepochopiteľná. ŠtB zaevidovala Jána Budaja ako sledovanú osobu už na začiatku 70. rokov a väčšinu času bol v jej zoznamoch vedený v kategórii „nepriateľská osoba“. Jedno obdobie však bol preevidovaný do kategórie „tajný spolupracovník“. Zväzok a dokumenty, ktoré by mohli bližšie osvetliť jeho spoluprácu s ŠtB, sa v archívoch nenachádzajú a s najväčšou pravdepodobnosťou boli účelovo vytiahnuté spomedzi dokumentov ŠtB. Mnohé ďalšie dokumenty však poukazujú na skutočnosť, že Ján Budaj s ŠtB nikdy aktívne nespolupracoval."“
V článku TASR, vydanom pri príležitosti 25. výročia novembra 1989, sa k spolupráci uvádza: „"v roku 2007 sa v archívoch Ústavu pamäti národa našla oficiálna Správa ŠtB o činnosti za rok 1980, v ktorej sa konštatuje, že tajný spolupracovník, vedený pod menom Jána Budaja s ŠtB nespolupracoval, ale konal proti režimu"“.
Budaj sa verejne obhajoval napríklad v diskusii k 30 výročia novembra 1989, že práve on je jediná (hlavná) obeť spravodajskej lustračnej aféry „Sachergate“ pred voľbami v roku 1990.

</doc>
<doc id="23578" title="Kráľova hoľa" url="https://sk.wikipedia.org/wiki?curid=23578">
Kráľova hoľa

Kráľova hoľa () () je najvyšší vrch Kráľovohoľských Tatier, východnej časti Nízkych Tatier. Kráľova hoľa je opradená povesťami, ospevovaná básnikmi. Patrí k najnavštevovanejším vrchom Nízkych Tatier. Poskytuje jedinečný výhľad na Spiš, Vysoké Tatry, Liptov ale aj Horehronie.
Pod Kráľovou hoľou pramenia najväčšie slovenské rieky Čierny Váh, Hnilec, Hornád a Hron. Na vrchole je od roku 1960 televízny a rozhlasový vysielač Kráľova hoľa.
Zo Šumiaca vedie na vrchol k vysielaču horská asfaltová cesta (pre verejnú dopravu uzavretá), kde sa nachádza veľká obslužná budova. V jej priestoroch je otvorené aj malé núdzové útočisko pre turistov. Z účelovej budovy v Prednom sedle (ktorým vedie lesná cesta na vrchol) bola vybudovaná celoročne otvorená Chata pod Kráľovou hoľou.
Vrchol je východiskovým bodom na hrebeňovú turistiku smerom na Čertovicu, s možnosťou prenocovať v turistickej zrubovej útulni Andrejcová, ktorá slúži na núdzové ubytovanie turistov (celoročne otvorená, nie je udržiavaná).
Geológia.
Z geologického hľadiska vrchol Kráľovej hole tvoria fylonity svorov až pararúl a pararuly. Západné svahy sú budované ortorulami, východné svahy granodioritmi.
Slovenský diaľkový rekord z Kráľovej hole.
Z Kráľovej hole boli pozorované a zdokumentované rumunské Apusenské vrchy () pri vzdialenosti vyše . Boli pozorované výrazné vrcholy Vârful Vlădeasa – a Vârful Buteasa – čo je aj maximálna vzdialenosť pozorovania.
Rumunské Apusenské vrchy boli prvýkrát pozorované z nášho územia, zároveň sa jedná o prvé slovenské pokorenie hranice 300 kilometrov a to nie len na Slovensku, ale dokonca zrejme aj v rámci celej strednej Európy. Je to slovenský rekord tzn. najvzdialenejšie pozorovanie z územia Slovenska.

</doc>
<doc id="23632" title="Jack Lemmon" url="https://sk.wikipedia.org/wiki?curid=23632">
Jack Lemmon

Jack Uhler Lemmon III (* 8. február 1925, Newton, Massachusetts, USA – † 27. jún 2001, Los Angeles, Kalifornia) bol americký filmový herec, dvojnásobný držiteľ ceny Oscara.
Jeho syn Chris Lemmon (* 1954) je tiež herec.
Životopis.
Od mladosti hral na klavír a so svojim otcom hral ochotnické divadlo. Počas 2. svetovej vojny slúžil u amerického námorníctva, po skončení vojny úspešne vyštudoval Harvard University. Po jej absolutóriu začínal ako barový pianista, od roku 1948 hral rôzne drobné a epizódne role v rozhlase a v televíznych sitcomoch. Od roku 1954 hral divadlo na Broadwayi. Tu si ho všimli hľadači talentov z Hollywoodu. Po niekoľkých komédiach sa dostavil prvý veľký úspech v roku 1955, kedy získal prvého Oscara, čím začala kariéra budúcej hollywoodskej legendy.
Bol výborným komediálnym hercom s veľkým citom pre situačníú komiku a tragikomické situácie. V roku 1959 si zahral po boku Marilyn Monroe v legendárnom filme "Niekto to rád horúce" režiséra Billyho Wildera, čo mu vynieslo ďalšiu nomináciu na Oscara.
Od šesťdesiatych rokov často hrával s Walterom Matthauom s ktorým vytvoril komickú dvojicu.

</doc>
<doc id="23646" title="Achilles (mytológia)" url="https://sk.wikipedia.org/wiki?curid=23646">
Achilles (mytológia)

Achilles (-tvar podľa PSP; iné názvy: Achilleus, zastarano Achill, Achil; "Achilleus", ) bol v gréckej mytológii hlavná postava Homérovej Iliady. Bol vnukom Aiaka (lat. "Aeacus"), odtiaľ aj meno Αἰακίδης ὁ Ἀχιλλεύς ("Aiakidés ho Achilleus"). 
Narodenie.
Achilles bol synom Pélea, kráľa Myrmidonov vo Ftii, a morskej nymfy Thetidy. Zeus a Poseidón chceli jej ruku, kým Prometeus neodhalil, že porodí syna väčšieho než otec, a preto sa rozhodli dať ju niekomu inému. Podľa legendy chcela Thetis svojho syna učiniť nezraniteľným, ponorila ho do rieky Styx, no päta, za ktorú ho držala, ostala suchá, a tým jediným zraniteľným miestom. Homér toto však zámerne nespomína; Achilles nemôže byť hrdinom, ak neriskuje. Homér naopak v Iliade uvádza Achillovo zranenie, hoci ľahké. V skoršej a menej populárnej verzii Thetis syna natrela ambróziou a položila na oheň, aby v ňom zhorela smrteľnosť. Prerušil ju Peleus a oboch v hneve opustila. Peleus ho, spolu s jeho priateľom a milencom Patroklom, dal kentaurovi Cheirónovi v hore Pélion na výchovu.
Achilles v Trójskej vojne.
Počas Trójskej vojny.
Achilles je jedným z dvoch ľudí opísaných v Iliade ako božský. Nesúvisí to len s jeho neprekonateľnou schopnosťou bojovať, ale aj s jeho postojom. Ukazuje úplnú a totálnu oddanosť majstrovstvu svojho umenia a podobne ako boh nemá takmer žiadnu úctu k životu. Ani k svojmu - zjavne ho netrápi rýchla smrť, ak je slávna - ani k iným. Jeho hnev je absolútny. Humanizácia Achilla udalosťami vojny je hlavnou témou Iliady.
Troilus.
Keď najmladší syn Priama a Hekaby umýval svoje kone pri Levej fontáne pred múrmi Tróje, Achilles ho uvidel a zamiloval sa do jeho krásy (jeho krásny vzhľad Ibycus popísal ako „trikrát zušľachtené zlato“). Mladík odmietol jeho pokusy o zblíženie a uchýlil sa do Apollónovho chrámu. Achilles ho do svätyne prenasledoval a sťal ho na oltári.
Agamemnón a Patroklova smrť.
Achilles dobyl 23 miest v okolí Tróje vrátane Lyrnessosu, kde zajal Briseidu. Medzitým Agamemnón zajal Chryseidu a vysmial sa jej otcovi, kňazovi Apollóna, keď sa ju pokúsil vykúpiť. Apolón na Grékov zoslal mor a Agamemnón tak musel Chrýseidu vrátiť. Ako náhradu však vzal Achillovi Briseidu, prvú korisť výpravy. Tento čin je hlavnou zápletkou Iliady: Achilles je urazený a odmieta viac bojovať. Vojna sa pre Grékov vyvíja zle a svojmu najväčšiemu bojovníkovi ponúkajú veľkodušné odškodnenia, no Briseidu mu Agamemnón prinavrátiť nechce. Achilles napriek všetkému stále odmieta bojovať, no súhlasí, aby šiel na boj Patroklos v jeho brnení. Ďalší deň Patrokla zabije a oberie o zbroj trójsky hrdina Hektor, ktorý ho pokladá za Achilla. Achilla premáha žiaľ nad smrťou svojho "philtatos" a svoj hnev z Agamemnóna presmeruje na Hektora. Jeho matka Thetis povstane z mora a vyčíta mu prílišný smútok, pripomínajúc mu jeho osud. Od Hefaista mu donesie nové ohromné brnenie. Achilles sa chce pomstiť, a tak sa konečne vráti do boja a zabije Hektora. Jeho telo zneuctí vláčením za vozom okolo trójskych hradieb a nepripustí ho pochovať podľa pohrebných zvykov. Keď Priamos, kráľ Tróje a Hektorov otec, tajne príde do gréckeho tábora prosiť o telo, Achilles napokon zmäkne; v tejto veľmi pohnutej scéne Iliady prijme Priama milostivo a dovolí mu vziať si telo.
Achillova veľkosť nespočíva len v tom, že je najväčším gréckym bojovníkom všetkých čias, ale aj v tom, že pozná voľbu, ktorú mu poskytol osud. Jeho matka Thetis mu predpovedala, že ak do Trójskej vojny nepôjde, bude mať dlhý a šťastný život. Ak pôjde, zomrie pred múrmi Tróje, ale s nehynúcou slávou na tisícročia, ktorá zatieni všetkých ostatných hrdinov. Achilles si zvolil a idúc tvárou v tvár osudu dokázal svoju veľkosť.
Xantus.
Achilles pokáral Xanta, magického koňa, za to, že nezabránil Patroklovej smrti. Xantus odpovedal, že to boh zabil Patrokla a boh čoskoro zabije aj Achilla. A aj zabil.
Memnón, Kyknos, Pentesíleia a Achillova smrť.
Krátko po smrti Hektora Achilles porazil Memnóna z Etiópie, Kyknosa z Colonae a amazonskú bojovníčku Pentesileiu. Ako Hektor pri poslednom výdychu predpovedal, Achilla usmrtil šíp do päty, vystrelený Paridom. V staršej verzii ho Paris bodol nožom od chrbta, keď navštívil trójsku princeznú Polyxénu. Obe verzie zreteľne popierajú vrahovu chrabrosť a Achilles tak ostáva na bojisku neporazený. Jeho kosti sú zmiešané s Patroklovými a nasledujú pohrebné slávnosti. Ako Aias aj Achilles je znázornený ako živý po smrti na ostrove Leuke pri ústí Dunaja.
Stratená Aischylova hra.
Na začiatku 90. rokov objavili stratenú Aischylovu hru v zábale múmie v Egypte. Táto hra patrila k trilógii o Trójskej vojne. Vďaka zmienkam v antických zdrojoch sa vedelo, že existuje, ale bola stratená viac ako 2000 rokov.
Existuje ešte jedna stratená hra s Achillom ako hlavnou postavou - „Achillovi milenci“ od Sofokla.

</doc>
<doc id="23651" title="Augsburg" url="https://sk.wikipedia.org/wiki?curid=23651">
Augsburg

Augsburg je nemecké univerzitné mesto a mesto bez okresu na juhozápade spolkovej krajiny Bavorsko. Augsburg je po Triere druhé najstaršie mesto Nemecka. Je hlavným mestom a sídlom vlády vládneho obvodu Švábsko ako aj obvodu Švábsko a krajinského obvodu Augsburg. 
Charakteristika mesta.
V súčasnosti má mesto zhruba 260 000 obyvateľov a je po Mníchove a Norimbergu tretie najväčšie mesto v Bavorsku. Augsburg je jediné mesto Nemecka, ktoré má vlastný zákonný sviatok - Augsburský sviatok mieru 8. augusta, takže Augsburg má najviac zákonných sviatkov v celom Nemecku. Mesto je biskupské sídlo katolíckej diecézy.
Nachádza sa tu 43. najvyššia budova Nemecka - Augsburger Hotelturm, s anténou má výšku 167 metrov, bez antény 116 metrov. Je to taktiež najvyššia stavba Augsburgu.
Nachádzajú sa v nej prevažne ubytovacie zariadenia a kancelárie. Každá bytová jednotka ná vlastnú terasu. Budova má prierez kruhu.
Dejiny.
Jeho meno sa odvádza od rímskeho sídliska Augusta Vindelicorum, založeného rímskym cisárom Augustom. V 16. storočí bolo mesto jedným z významných dejísk reformácie. V Augsburgu v roku 1530 prívrženci učenia Martina Luthera prvýkrát predniesli svoje tzv. Augsburské vyznanie. Augsburg je miestom podpisu Augsburského mieru z roku 1555, ktorým sa v Nemecku ukončili boje medzi katolíkmi a protestantmi. Augsburg sa v roku 1906 stal veľkomestom, keď počet obyvateľov prekročil 100 000.

</doc>
<doc id="23658" title="Norimberg" url="https://sk.wikipedia.org/wiki?curid=23658">
Norimberg

Norimberg (, , , , východofransky "Nämberch") je hospodárske a kultúrne centrum Franska a po Mníchove druhé najväčšie mesto Bavorska. Norimberg, mesto bez okresu vytvára spolu s mestami Fürth a Erlangen mestský trojuholník, ktorý je jadrom stredofranského „veľkoregiónu“.
Geografia.
Mesto Norimberg leží na oboch stranách rieky Pegnitz, ktorá vyviera asi 80 kilometrov severozápadne od mesta a križuje mesto na 14 kilometrovom úseku z východu na západ. V susednom meste Fürth sa Pegnitz spája s riekou Rednitz aby vytvorili rieku Regnitz. Krajina na severe a severozápade mesta Norimberg sa vďaka náplavom rieky Pegnitz stala dôležitou zeleninovou poľnohospodárskou oblasťou.
Podzemie Norimbergu tvorí hornina pieskovec z obdobia triasu. Severne od mesta sa nachádza hornatá oblasť Fränkische Schweiz s vrchmi dosahujúcimi viac ako 
Rozloha mesta činí . Na západe sa zástavba rokmi spojila so susedným mestom Fürth a na juhozápade s mestom Stein. Severne od mesta sa na úrodných pôdach nachádza množstvo poľnohospodárskych polí, medzinárodné letisko Airport Nürnberg a na severozápade sa v lesoch tzv. Sebalder Reichswald zdvíha reliéf až do výšok cez 
Ne severnej hranici centra mesta sa nachádza známy Norimberský hrad ktorý spolu so zachovalými mestskými hradbami obkolesuje celé historické centrum.
Susedné komunálne oblasti.
Mesto Norimberg susedí s nasledovnými mestami a komúnami (v smere hodinových ručičiek začínajúc od severu):
Erlangen (štatutárne mesto), Neunhofer Forst, Kraftshofer Forst und Erlenstegener Forst (Landkreis Erlangen-Höchstadt), Schwaig b. Nürnberg, Laufamholzer Forst, Zerzabelshofer Forst, Forsthof, Fischbach a Feucht (všetky Landkreis Nürnberger Land), Wendelstein a Forst Kleinschwarzenlohe (Landkreis Roth), Schwabach (štatutárne mesto), Rohr (Landkreis Roth), Stein a Oberasbach (Landkreis Fürth) ako aj Fürth (štatutárne mesto).
Exkláva mesta Norimberg, Brunn, susedí s oblasťou bez komúny Brunn, Winkelhaid a Fischbach (všetky v okrese Nürnberger Land).
Dejiny.
Stredovek.
Od roku 1050 do roku 1571 sa mesto vďaka svojej výhodnej polohe rýchle rozrastalo. Norimberg sa spolu s Augsburgom stal jedným z dvoch najväčších obchodných centier na ceste medzi Talianskom a severnou Európou. Významné je obdobie vlády cisára Karola IV., ktorý Norimberg často navštevoval a taktiež tu dal postaviť niektoré významné stavby, napríklad kostol Panny Márie. Karol IV. tu na sneme v roku 1356 uverejnil prvých 23 článkov svojej Zlatej buly a roku 1361 tu porodila jeho manželka Anna Svídnická syna, neskoršieho kráľa Václava IV.
Raný novovek.
Kultúrny rozkvet mesta v 15. a 16. storočí viedol k tomu, že sa Norimberg stal centrom nemeckej renesancie. Na prelome 15. – 16. storočia tu pôsobil slávny rodák, maliar Albrecht Dürer, ktorému je v meste venované múzeum, blízko ktorého je slávna socha králika navrhnutá podľa známeho Dürerovho obrazu.
20. storočie.
V 30. rokoch 20. storočia sa tu konali zjazdy nacistickej NSDAP. Počas druhej svetovej vojny bolo mesto z veľkej časti zničené, väčšinu stavieb sa ale podarilo zrekonštruovať do pôvodnej podoby. Po vojne sa tu uskutočnil Norimberský proces.

</doc>
<doc id="23664" title="Medúza (mytológia)" url="https://sk.wikipedia.org/wiki?curid=23664">
Medúza (mytológia)

Medúza (iné, zriedkavé názvy: Medousa, Medusa, Medoúsa, Medúsa resp. známa aj ako Gorgona, Gorgóna, Gorgo, Gorgó; gr. Medousa/iné prepisy: Medusa, Medoúsa, Medúsa resp. Gorgó či Gorgón; lat. Medusa resp. Gorgo) bola v starogréckej mytológii jediná smrteľná z trojice Gorgón (=medúz), obludných dcér boha Forkysa a jeho manželky Kéty. Robert Graves prekladá jej meno ako ľstivá.
Bola nadmerne škaredá, rovnako ako jej sestry Stheinó (Sthenoa) a Euryale, ale nie od narodenia. Pretože sa nechala zviesť Poseidónom v Aténinom chráme, premenila ju bohyňa na obludu s blýskavými očami, obrovskými zubmi, mosadznými pazúrmi a hadmi namiesto vlasov. Keď ju neskôr zabil Perseus, vyskočili z jej tela Poseidónove deti Chrýsaór a okrídlený kôň Pegasos. Medúzina hlava sa potom dostala na Aténinu egidu (kožený štít s hlavou Medúzy).

</doc>
<doc id="23726" title="Poseidón (boh)" url="https://sk.wikipedia.org/wiki?curid=23726">
Poseidón (boh)

Poseidón alebo Poseidon (starogr. Ποσειδῶν - "Poseidón", , čiže Neptún) je starogrécky boh, jedno z najstarších božstiev Grécka, ktorého meno sa objavuje už na tabuľkách z minojského paláca v Knosse. Pôvodne bol jedným z najvyšších mužských božstiev, uctievaným v južných ostrovných oblastiach, predovšetkým medzi Iónmi. Jeho meno značí manžel Zeme, alebo Pán. Neskôr boli jeho právomoci obmedzené na vládu nad morami a vodným živlom, ale tiež napríklad nad zemetrasením a koňmi.
Podľa Hesióda je jeho otcom Titan Kronos a matkou Kronova sestra Rheia. Hneď po narodení bol, tak ako jeho ostatní súrodenci, zhltnutý otcom obávajúcim sa, že ho niektorý z jeho potomkov zvrhne. Keď sa jeho najmladšiemu bratovi Diovi podarilo Krona prelstiť, titán Poseidóna vyvrhol a ten sa pridal na Diovu stranu v boji s titánmi, Titánomachii. Neskôr si so svojimi dvoma bratmi, Diom a Hádom, rozdelil Poseidón vládu nad svetom - dostal do moci more.
Poseidón dostal od Telchinov (niekedy nesprávne uvádzané od Kyklopov) trojzubec, ktorý sa stal jeho nástrojom a zbraňou, slúžil mu na vyvolanie búrok a zemetrasení. Pri delení sveta medzi troch Kronových synov mu pripadla ríša morí.
Poseidónovou manželkou je Amfitríta, ale zaplieta sa postupne s veľa inými ženami, tak bohyňami, ako aj smrteľníčkami, a má s nimi nespočetných potomkov. Poseidón je otcom veľa gréckych hrdinov a mýtickým predkom početných kráľovských rodov.
Starí Gréci obetovali Poseidónovi býka a koňa, pretože tieto pozemské zvieratá symbolizovali dravosť, násilie, ale aj plodivú silu.
Najvýznamnejším Poseidónovým kultovým miestom bol Korint. Na jeho počesť sa v jeho blízkosti konali každý druhý rok Isthmické hry.
Rimania stotožnili Poseidóna s bohom Neptúnom.

</doc>
<doc id="23730" title="Apolón" url="https://sk.wikipedia.org/wiki?curid=23730">
Apolón

Apolón (-podľa PSP) alebo Apollón (starogr. "Ἀπόλλων" – Apollón, ) je boh starogréckej aj starorímskej mytológie, syn Dia a Léto a dvojča bohyne Artemis, otec Asklépia a Orfea. V neskoršom období bol stotožnený aj s Héliom, bohom Slnka; jeho sestra Artemis bola stotožnená s bohyňou Mesiaca Selénou. Meno tohto boha v etruskej mytológii znie Aplu.
Podľa povestí sa Apolón narodil na ostrove Délos, kam sa uchýlila jeho matka pred hadom s dračou hlavou Pytónom, ktorého na ňu poslala žiarlivá Diova manželka Héra. Délos bol v tých časoch plávajúci ostrov, ktorý sa zmietal na vlnách a nebol preto obzvlášť bezpečným útočiskom. Prenasledovaná Léto nemala však inú voľbu, lebo podľa kliatby nemala nájsť kus pevnej zeme, kde by mohla porodiť. Len čo však vstúpila na délsku pôdu, stal sa z Diovej vôle zázrak: z hlbín mora sa vynorili dve skaly, ktoré zahradili ostrovu i Pytónovi ďalšiu cestu. Léto potom na hore Kynté porodila dvojčatá, dcéru Artemis a syna Apolóna. Na Krétu sa dostal potom s matkou, a tam dospel na mládenca.
Keď Apolón vyrástol, vzniesol sa so svojimi zbraňami, zlatou lýrou a strieborným lukom do výšin a zamieril do kraja, kde žil Pytón, aby sa pomstil za prenasledovanie matky. Našiel ho v hlbokej úžľabine pod vrchom Parnasom, zasypal ho šípmi a zabil. Jeho telo zakopal do zeme, a aby po ňom nezostala ani pamiatka, zmenil doterajšie meno kraja Pyto na Delfy. Na mieste svojho víťazstva založil potom svätyňu a veštiareň, aby v nej ľuďom, prostredníctvom Pýtie oznamoval Diovu vôľu. 

</doc>
<doc id="23753" title="Roquepertuse" url="https://sk.wikipedia.org/wiki?curid=23753">
Roquepertuse

Roquepertuse je keltské oppidum a jedno z najvýznamnejších nálezísk keltskej kultúry pri mestečku Velaux pri Marseille vo Francúzsku. Známe je objavom svätyne a sošiek (napr. Herma). Zvyšky sú dnes vystavené v Marseille v múzeu Borély.
Svätyňa, ktorú skúmali v rokoch 1919 - 1927, bola v polkruhu obklopená skalami. Bola zasvätená kultu predkov a konali sa tu politické a náboženské stretnutia kmeňa Salluviov. Išlo asi o čisto náboženské stredisko, známky obývania chýbajú. Koncom 3. storočia pred Kr. kultové miesto nahradila architektonická konštrukcia so zaujímavými plastikami (dravý vták (vysoký 62 cm ), muži pripomínajúci Budhu, dvojhlavý boh) a so stavebnými článkami s vyrytými hlavami koní a s výklenkami na ukladanie trofejí (useknutých hláv). Svätyňu asi zničili Rimania v čase zničenia Entremontu (123 až 122 pred Kr.).
Galéria.
Exponáty vystavené v múzeu v Marseille.

</doc>
<doc id="23755" title="Demänovská jaskyňa slobody" url="https://sk.wikipedia.org/wiki?curid=23755">
Demänovská jaskyňa slobody

Demänovská jaskyňa slobody (starší pravopis: Demänovská jaskyňa Slobody) je krasová jaskyňa v Nízkych Tatrách v Demänovskej doline, jedna z Demänovských jaskýň. Objavil ju v roku 1921 Alois Král a je najnavštevovanejšou jaskyňou na Slovensku.
Opis.
Jaskyňa je na kvapľovú výzdobu najbohatšia zo známych Demänovských jaskýň. Umelo prekopaný vstupný otvor leží na západnom svahu Demänovskej Poludnice vo výške , asi nad hladinou Demänovky. Sprístupnená je od roku 1924. Z celkovej dĺžky (spolu s jaskyňou Pustá) je pre verejnosť sprístupnených len . 
Jaskyňa pozostáva z dómov, siení a chodieb, vytvorených v šiestich jaskynných úrovniach, ktoré vznikli počas pleistocénu. Podzemný tok Demänovky teraz preteká najnižšou úrovňou. Jaskynné priestory sú vyzdobené živými kvapľovými útvarmi, sfarbenými zlúčeninami železa a mangánu do žlta až červena. Na povale sa objavujú sklovité brká a hrubšie stalaktity, na dne robustnejšie stalagmity a stĺpy, na stenách kvapľové vodopády. Priehlbiny jaskynného dna vypĺňajú Koralové, Zlaté, Hroznové a Leknové jazierko. Raritou jaskyne sú inovaťové stalaktity v Klenotnici a jaskynné perly - guľôčky podoby hrachu - na dne jazierka vo Veľkom dóme. Že kvaple rastú veľmi pomaly je vidieť napr. na sklovitom brku vo Veľkom dóme, ktoré podrástlo za 10 rokov (195868) len o , čo predstavuje usadenie CaCO3.
Teplota jaskyne je 67 °C a relatívna vlhkosť 9597 %. Tri povrchové otvory vo výškach 812, 870 a spôsobujú silné prievany, čím nadobúda charakter dynamickej jaskyne. 
Z pleistocénnej fauny sa v Medvedej chodbe našli kosti jaskynného medveďa ("Ursus speleus"). V hlinených jazierkach na brehu podzemnej Demänovky žije jaskynný kôrovec krivák ("Niphargus tatrensis"), z jaskynných netopierov tu bol zistený netopier obyčajný ("Myotis myotis"). Pri elektrických reflektoroch vegetujú rôzne druhy rias a machov (vodopád Smútočnej vŕby, Snežný dóm).

</doc>
<doc id="23770" title="Demänovská ľadová jaskyňa" url="https://sk.wikipedia.org/wiki?curid=23770">
Demänovská ľadová jaskyňa

Demänovská ľadová jaskyňa je zaľadnená jaskyňa v Nízkych Tatrách v Demänovskej doline, jedna z Demänovských jaskýň. Doložená už roku 1299 ako jedna z najstarších známych jaskýň v Európe.
Nachádza sa v brale Bašta nad Kamennou chatou. Z je sprístupnených verejnosti . Po objavení Demänovskej jaskyne Slobody záujem o ľadovú jaskyňu upadol. Po rekonštrukcii drevených schodov a elektrického osvetlenia bola roku 1952 znovu odovzdaná širšej verejnosti. Vstupný otvor leží nad Kamennou chatou vo výške , asi nad terajšou hladinou Demänovky.
Jaskyňa pozostáva z priestranných chodieb a dómov, rozložených v troch jaskynných úrovniach. Do jaskyne sa zostupuje úzkou puklinovou chodbou do najnižšieho poschodia ležiaceho o nižšie, kde je trvalo zaľadnený podlahovým ľadom a robustnejšími stalagmitmi a stĺpmi len Veľký dóm a Kmeťov dóm. Na jar visia z povaly aj ľadové stalaktity. Ostatné priestory nemajú trvalejšie ľadové útvary a vyznačujú sa kvapľovými útvarmi, na povrchu sfarbenými do šeda až čierna od sadzí smolných fakieľ. Zaľadnenie jaskyne umožnil vertikálny tvar vstupných častí, ktorý bráni vzniku teplého vzduchu v lete. Stálosť ľadových útvarov v letnom období závisí od stupňa prechladenia jaskynných stien a od akumulácie ľadu v zimnom období. Relatívna vlhkosť jaskyne sa pohybuje od 96 do 98%. Ľad sa v jaskyni začal tvoriť pred približne 400500 rokmi, čo možno usudzovať z hrúbky podlahového ľadu a jeho jasnej vrstevnatosti v Kmeťovom dóme. Pôvodná kvapľová jaskyňa bola dynamická s voľnou cirkuláciou jaskynného ovzdušia. Zasypaním a zanesením, teda utesnením nižšie položených otvorov sa jaskyňa prirodzenou cestou zmenila na statickú. Takto sa utvorili podmienky potrebné pre zaľadnenie. 
Po neuváženom prekopaní spodného otvoru pri sprístupňovacích prácach v rokoch 195051 sa jaskyňa opäť zmenila na dynamickú so silným vzdušným prúdením. Týmito zásahmi bol mikroklimatický režim jaskyne narušený až do takej miery, že hrozilo úplné roztopenie ľadu a ľadovej výzdoby. Úsilie mnohých nadšencov a odborných pracovníkov, jaskyniarov o zachovanie Demänovskej ľadovej jaskyne bolo však úspešné, klimatický režim jaskyne sa podarilo upraviť a jaskyňa sa zachovala ako ľadová. Ďalšie zásahy, najmä pri rekonštrukčných prácach v rokoch 197476 a pri sprístupňovaní ďalších priestorov jaskyne sa robili tak, aby sa nenarušil klimatický režim jaskyne. Vhodným zásahom do hydrologického režimu jaskyne sa naopak vytvorili podmienky pre postupné narastanie ľadu v jaskyni.
Z jaskynných netopierov v nej zimujú netopier obyčajný ("Myotis myotis"), netopier fúzatý ("Myotis mystacinus"), ucháč sivý ("Plecotus austriacus"), večernica severská ("Eptesicus nilssoni"), uchaňa čierna ("Barbastella barbastella") a netopier Blythov ("Myotis blythii").
Zaujímavosťou Demänovskej ľadovej jaskyne je na zasintrovanej stene tzv. „Kniha návštev“ s podpismi historicky významných osôb (najstarší podpis pochádza z roku 1714) a nálezy kostí medveďa jaskynného ("Ursus speleus").

</doc>
<doc id="23771" title="Dobšinská ľadová jaskyňa" url="https://sk.wikipedia.org/wiki?curid=23771">
Dobšinská ľadová jaskyňa

Dobšinská ľadová jaskyňa je najväčšia zaľadnená jaskyňa na Slovensku.
Poloha.
Dobšinská ľadová jaskyňa sa nachádza v Stratenskej hornatine, na severnom svahu vápencového vrchu Duča, neďaleko baníckeho mestečka Dobšiná v Národnom parku Slovenský raj.
Vchod do jaskyne, ktorý leží vo výške , čo je približne nad hladinou rieky Hnilca, bol známy oddávna ako „Studená diera“.
História.
Do spodných častí jaskyne prvýkrát prenikol kráľovský banský radca Eugen Ruffínyi za pomoci svojich priateľov G. Langa a A. Megu 15. júna 1870. Verejnosti bola jaskyňa sprístupnená už rok po jej objavení a v roku 1887 bola ako prvá jaskyňa v Európe elektricky osvetlená.
Jaskyňu navštívili mnohé významné osobnosti – princ August von Sachsen Gotha so sprievodom, J. Petzval, K. Siegmeth, srbský kráľ Milan I., P. O. Hviezdoslav, S. H. Vajanský, M. Jókai, výprava francúzskych umelcov so staviteľom Suezského prieplavu F. Lessepsom, bulharský cár Ferdinand I., polárny bádateľ F. Nansen a i. V roku 1890 sa vo Veľkej sieni konal koncert na počesť Karola Ľudovíta Habsburského. V roku 1893 sa uskutočnilo prvé letné korčuľovanie.
Na 24. zasadnutí Výboru pre svetové dedičstvo v austrálskom meste Cairns bol v novembri 2000 odsúhlasený projekt na rozšírenie lokality svetového prírodného dedičstva Jaskyne Aggteleckého krasu a Slovenského krasu (schválený v roku 1995 v Berlíne) o Dobšinskú ľadovú jaskyňu.
Opis.
Z celkovej dĺžky jaskyne je verejnosti sprístupnený okruh dlhý 515m.
Podzemné priestory vznikli mechanickou a chemickou činnosťou vôd Hnilca v svetlosivých vápencoch stredného triasu (wettersteinské vápence), ktoré ležia, tak ako v celom Slovenskom raji, na nepriepustných spodnotriasových bridliciach. Výskyt riečnych štrkov splavených Hnilcom z Kráľovej hole, ako aj zachované oválne tvary chodieb v kvapľových častiach svedčia o tom, že vznikla eróziou podzemného toku rieky vo dvoch vývojových úrovniach s relatívnym výškovým rozdielom . Vlastný jaskynný priestor vznikol korozívnou činnosťou presakujúcej vody a jaskyňa má v základných črtách normálny krasový charakter. Rieka Hnilec svojou erozívnou činnosťou, často za pomoci unášaných okruhliakov patriacich až ku komplexom Kráľovej hole, premodelovala podzemné priestory a čiastočne utvorila priaznivé predpoklady pre prepadávanie povál a skalné rútenia. Tieto deje utvorili i vlastný priestor jaskyne s osobitným mikroklimatickým režimom.
Dnešné priestory Dobšinskej ľadovej jaskyne boli pôvodne spojené so Stratenskou jaskyňou. Osamostatnili sa až po zrútení jaskynného stropu, keď ich sutinový zával oddelil od ostatných častí systému a čiastočne uzavrel cirkuláciu vzduchu. Jaskyňa tým nadobudla tvar vrecovitej dutiny širokej a hlbokej s jedným otvorom na povrch, čo bolo príčinou vzniku osobitých mikroklimatických pomerov a jej zaľadnenia.
V zimnom období ním vnikal do jaskyne vonkajší studený vzduch, ktorý schladil jej ovzdušie i steny pod 0 °C. Presakujúca voda mrzla a vytvárala ľadové stalaktity, stalagmity, ľadopády a podlahový ľad. Hrúbka podlahového ľadu dosahuje , plošná rozloha okolo a objem sa odhaduje na ľadu. Ľad je zreteľne vrstevnatý, s hrúbkou vrstvičiek približne 3 - . Priemerná ročná teplota jaskyne (Veľkej siene) je -1 °C, relatívna vlhkosť 9699%. Okrem podlahového ľadu sú pozoruhodné mohutné ľadové stĺpy a vodopády vo Veľkej sieni ("Niagara"), ľadové záclony, "Veľká opona" a "Organ" v "Prízemí".
Zaľadnené sú len vstupné časti jaskyne, kam má prístup prechladený vonkajší vzduch. Zadné a spodné priestory sú bez ľadu so zvetranými kvapľovými útvarmi. Vstupný priestor predstavuje širokú podzemnú dutinu, klesajúcu od vchodu 30 - 40° na juhovýchod do hĺbky . Nahromadený ľad v nej vytvoril niekoľko samostatných častí, ako "Malú sieň", "Veľkú sieň", "Zrútený dóm", "Ruffínyiho koridor" a "Prízemie s ľadopádom". Najväčší priestor jaskyne tvorí Veľká sieň elipsovitého tvaru, ktorá je dlhá , široká v strede a vysoká 7 až . Najväčší ľadový stĺp zvaný "Studňa" meria .
Dobšinská ľadová jaskyňa je typom staticko-dynamickej jaskyne. Vysokou polohou vchodu a vrecovitým charakterom vzniká osobitná cirkulácia vzduchu: V zimnom období vniká studený vzduch z povrchu do podzemia a ako ťažší vytláča ľahší teplejší vzduch a zároveň ochladzuje steny jaskyne. V zimnom období klesá teplota až na -5 °C. Oteplenie nastáva iba v letnom období, keď priestormi medzi prepadliskom Duča a vchodom do jaskyne prúdi teplejší vzduch. Tak nastáva čiastočná cirkulácia vzduchu, a preto nemožno hovoriť o čistom statickom type jaskyne, ale o type staticko-dynamickom.
Najlepšie podmienky pre tvorbu ľadovej výzdoby sú v jarnom období, keď povrchové vody prechádzajú puklinami a v priestoroch zamŕzajú v podobe rozmanitých útvarov. Miestami sa vplyvom sublimácie utvára i povlak inoväte, čo dodáva podzemným priestorom osobité čaro.

</doc>
<doc id="23774" title="Harmanecká jaskyňa" url="https://sk.wikipedia.org/wiki?curid=23774">
Harmanecká jaskyňa

Harmanecká jaskyňa je kvapľová jaskyňa v Kremnických vrchoch a Starohorských vrchoch pri Harmanci.
Harmanecká jaskyňa sa nachádza v Kremnických vrchoch (v hraničnej oblasti s Veľkou Fatrou), na SZ od Banskej Bystrice, neďaleko obce Harmanec, na severnom svahu vrchu Kotolnica, vo výške , asi nad hladinou potoka Harmanec. 
Vstupná časť jaskyne, ktorú ľudia nazývali Izbica, bola známa od nepamäti. Do ďalších neznámych priestorov sa roku 1932 prekopal M. Bacúrik. Speleológovia postupne objavovali Dóm Pagod a Riečisko (1938), Vysoký gotický dóm, Bludný dóm (1942) a priestory za Bludným dómom, takže dnes je známa dĺžka jaskyne . Verejnosti je sprístupnený okruh v dĺžke 1 020 m.
V roku 1968 bola jaskyňa vyhlásená za chránený prírodný výtvor, novelizované v roku 1972, v súčasnosti má štatút národnej prírodnej pamiatky. Jaskyňa je vytvorená v tmavosivých (guttensteinských) vápencoch stredného triasu v dvoch úrovniach. Je výsledkom korozívnej a erozívnej činnosti ponorných vôd (pritekajúcich z juhu) v priebehu pliocénu, čím predstavuje typ puklinovo-rútivej jaskyne v senilnom štádiu vývoja. Podzemné priestory zahrňujú chodby, siene a dómy, založené na vrstvových plochách a tektonických poruchách. Vyzdobujú ju útvary všetkých druhov.
Pozoruhodné sú biele pagody, sintrové jazierka, nástenné vodopády s ružovkastými záclonovitými závesmi vo Vysokom gotickom dóme a Kamenná váza vo Dóme Pagod, ktorá je aj v znaku Harmaneckej jaskyne. V Malej sieni sa objavujú aj útvary z bieleho kašovitého sintra. Dno Riečišťa a Nánosovej chodby pokrývajú hlinité a piesčité nánosy ponorných vôd. V rozsiahlych dómoch a sieňach prevládajú mohutné pagodovité útvary s charakteristickými excentrickými stalaktitmi a mäkkým sintrom. V niektorých častiach jaskyne sa nachádzajú jazierka so vzácnymi jaskynnými perlami. Farba kvapľových útvarov je väčšinou biela, len miestami prechádza do žltej a hnedej. 
Teplota jaskyne je 6,2°C, vlhkosť okolo 97%. Keďže sa vzdušné prúdy prejavujú len vo vstupných častiach, nadobúda charakter dynamicko-statickej jaskyne.
Z jaskynných netopierov tu boli pozorované: podkovár veľký (Rhinolophus ferrumequinum), podkovár malý (Rhinolophus hipposideros), netopier obyčajný (Myotis myotis), netopier fúzatý (Myotis mystacinus), netopier brvitý (Myotis emarginatus) a netopier ostrouchý (Myotis blythii).

</doc>
<doc id="23777" title="Kryštálová jaskyňa v Malom Rozsutci" url="https://sk.wikipedia.org/wiki?curid=23777">
Kryštálová jaskyňa v Malom Rozsutci

Kryštálová jaskyňa v Malom Rozsutci je verejnosti neprístupná jaskyňa v Malej Fatre pod Malým Rozsutcom.
Z mineralogického hľadiska je veľmi významná. Je zaujímavá zo stránky vedeckej, so zreteľom na genézu, je unikátna svojím výskytom, ojedinelým typom kalcitovej výzdoby, ale možno hovoriť aj o jej ohrození, najmä ľudskou činnosťou. Z hľadiska genézy vlastných priestorov možno ich klasifikovať ako typ vrstevnokorozívny.
Vytvorila sa v tmavosivých reiflingských vápencoch patriacich chočskému príkrovu. Otázka vzniku kalcitovej výzdoby je značne zložitá. Pôvodne vyslovený názor o hydrotermálnej výplni puklín sa ukazuje menej pravdepodobný, pretože hĺbková kontinuita s prívodnými cestami hydrotermu je ťažko preukázateľná. Pokus interpretácie vzniku v dôsledku anomálnych hodnôt rádioaktívnych prvkov (žiarenia) publikoval V. Bukinovský (1971). Zdá sa priveľmi voľne interpretovaný a v práci J. Tulisa (1974) je vyvrátený, aj keď autor v závere pripomína, že tým nechce diskutovať o vplyve rádioaktívnych prvkov na kryštalizačné procesy. K meraniam rádioaktivity v Kryštálovej jaskyni J. Tulis (1974) pripomína, že prirodzená rádioaktivita vápencov je nižšia ako okolitého ovzdušia a namerané hodnoty všeobecne nepresahujú klarkové hodnoty karbonátových hornín.
Tieto okolnosti svedčia o tom, že kľúč ku genetickým riešeniam treba hľadať v podiele mikrochemických komponentov, v špeciálnych geochemických podmienkach vzniku, podrobnom kryštalografickom rozbore tvarov, prípadne aj v mikroklimatických podmienkach lokality. Orientačné spektrochemické analýzy ukázali, že prítomnosť mikrochemických komponentov v kalcitoch jaskyne vcelku zodpovedá zloženiu okolitej materskej horniny, z ktorej vznikli vylúhovaním pripovrchovou cirkuláciou vody a v špeciálnych podmienkach v priestoroch jaskyne vykryštalizovali. Rozbory sekundárnej výplne odhalili podstatne širšiu škálu prvkov, čo zrejme súvisí s vlastnosťou ílovitých substancií viazať prvky výplne.
Dĺžka jaskyne je 26 metrov. Dno je intenzívne zasunuté množstvom kalcitových drúz. Keďže aj povrch stien je takmer súvislo pokrytý drúzovým kalcitom, je pravdepodobné, že aj miesta, na ktoré padli odtrhnuté drúzy, boli znovu pokryté kryštálmi. Aj v Kryštálovej jaskyni možno pozorovať, že veľkosť vrcholových kryštálov súvisí s hrúbkou podložky, čo poukazuje na podobné skúsenosti SEKANINU (1962) pri výskume exogénnych kalcitov na Štramberku.
Ojedinelosť výskytu tohto typu jaskynnej výzdoby, aj napriek nešetrným ľudským zásahom (v roku 2002 poškodil(i) neznámy vandal(i) najmä úvodnú časť), predstavuje mineralogické nálezisko mimoriadneho významu.
Torzovité nálezy kostí, najmä v tzv. „cintoríne a v líščej komore", sa zatiaľ podrobne nespracovali. Lokalita je toho času zatvorená. Z ďalších mineralogických nálezov sa v literatúre uvádzajú pyrity ako fysilizačný element v sedimentoch krížňanského príkrovu na Medziholí, hoci ako mineralogické nálezisko nemajú väčší význam.

</doc>
<doc id="23853" title="Terchová" url="https://sk.wikipedia.org/wiki?curid=23853">
Terchová

Terchová je obec na severe Slovenska v okrese Žilina. Je typickou kopaničiarskou obcou s veľkým počtom osád. Svojou geografickou polohou je známa ako turistické centrum Malej Fatry a kultúrna oblasť Žilinského regiónu s pravidelnými podujatiami. 
Poloha.
Obec sa nachádza medzi Krivánskou Fatrou a Kysuckou vrchovinou na severe Žilinskej kotliny. Centrom obce preteká rieka Varínka. Tvorí vstup do Vrátnej doliny. Nachádza sa tu až 68 osád.
Dejiny.
Prvá písomná zmienka o obci je z roku 1580, kedy patrila panstvu Strečno-Gbeľany. Obyvatelia pracovali v kameňolomoch, lesoch a živili sa chovom oviec. V 19. storočí sa veľká časť obyvateľstva vysťahovala najmä do Kanady, USA, Francúzska a Argentíny. Počas druhej svetovej vojny bola obec pri ústupe fašistických vojsk dňa 8. – 9. apríla 1945 vypálená. Po oslobodení sa niektorí odsťahovali na južné Slovensko.
Kultúra a turizmus.
Obec je známa hlavne svojou kultúrnou tradíciou a ako stredisko cestovného ruchu. Od začiatku 60. rokov sa každoročne koná kultúrny festival Jánošíkove dni. Z podujatí sú známe napríklad Cyrilometodské dni, Country fest Rozmarín, Budzogáň, Deň sv. Huberta a ďalšie. Neďaleko obce sa vo Vrátnej doline nachádza stredisko letnej a zimnej turistiky ako aj lyžiarske stredisko. V obci sa nachádza stála expozícia Považského múzea v Žiline s názvom "Jánošík a Terchová".
Terchovské srdce.
V obci sa v roku 2015 postavila 30 m vysoká rozhľadňa. Nachádzajú sa tu 3 terasy, z ktorých je výhľad najmä na obec Terchovú a okolité vrcholy Malej Fatry.
Náučný chodník diery.
Jánošíkove diery sa nachádzajú v národnej prírodnej rezervácii Rozsutec. Skladajú sa z troch ucelených častí: Dolné diery, Nové diery a Horné diery. Preteká nimi Dierový potok, ktorý ich vyformoval. V Dierach sa nachádza viac ako dvadsať vodopádov, ktoré spolu vytvárajú Vodopády Dierového potoka. Bizarné skalné útvary so špecifickou klímou sú domovom viacerých zaujímavých druhov rastlín a živočíchov.
Terchovská muzika.
Významnou časťou terchovského folklóru je ľudová hudba. Hudba sa ústne podávala po generáciách. Prvotne ako spev, trávnice, píšťalky a neskôr sláčiková hudba. Sláčiková skupina sa skladá z jedného/dvoch primášov, kontráša a basáka (hrajúceho na špecifickej dvojstrunovej base tzv. „basičke“). Terchovská muzika je od roku 2013 na zozname svetového ústneho a nehmotného kultúrneho dedičstva ľudstva.
V starších časoch si muzikanti vyrábali sláčikové nástroje sami. Vyrábali ich z drevených prepraviek, „krabíc“. Preto sa terchovská muzika niekedy označuje ako "krabicová/škatuľová muzika".

</doc>
<doc id="23869" title="Belá (okres Žilina)" url="https://sk.wikipedia.org/wiki?curid=23869">
Belá (okres Žilina)

Belá je obec na Slovensku v okrese Žilina. 
Poloha.
Belá leží v severovýchodnej časti Žilinskej kotliny, v údolí Varínky a Belianskeho potoka, ktorý vytvára Belianskú dolinu. Západne od obce sa nachádza Kysucká vrchovina, vo východnej časti sa dvíhajú výbežky Krivánskej Fatry.
Obec sa nachádza na ceste II/583, ktorá spája Žilinu s Oravou. K obci patrí aj osada Zlieň, miestna časť Nižné Kamence, rekreačná oblasť Bránica a autokemping Belá – Nižné Kamence.
Dejiny.
Pred vznikom obce.
Prvé dôkazy osídlenia pochádzajú z mladšej doby kamennej. Blízko obce (Lysica) sa našlo sídlisko ľudu lužickej kultúry. V mladšej dobe železnej sídlili v tejto oblasti ľudia púchovskej kultúry (vrch Hrádok v osade Zlieň). Slovanské osídlenie potvrdili nálezy keramiky v Belej z 8. a 9. storočia.
Pamiatky.
V obci sa nachádza ranogotický Kostol sv. Márie Magdalény z poslednej tretiny 13. storočia, renesančne upravený v roku 1683. Hlavný oltár barokového typu pochádza z 2. polovice 17. storočia.

</doc>
<doc id="23888" title="Brezovica (okres Tvrdošín)" url="https://sk.wikipedia.org/wiki?curid=23888">
Brezovica (okres Tvrdošín)

Brezovica je obec na Slovensku v okrese Tvrdošín na úpätí Skorušinských vrchov smerom na juh od Trstenej.
Symboly obce.
Znakom je breza na návrší, z oboch strán pri pni po jednom kvete a dvoma hviezdami po oboch stranách na úrovni vrcholu koruny stromu.
Dejiny.
Brezovica bola založená podľa valašského práva valachov patriacich k oravskému panstvu. Zakladaciu listinu vydal v roku 1580 Stanislav Thurzo (1576 – 1625) šoltýsovi Alexandrovi Walasekovi ako náhradu za klčovanie a obrábanie pozemkov pre poľnohospodárstvo. Obec bola v roku 1683 vypálená a v roku 1690 úplne zruinovaná litovskými vojskami. V roku 1695 bola zahájená rekatolizácia obce. Do doby Márie Terézie obec spravovali dediční šoltýsi. Neskôr volení richtári. Konečné pomery medzi starousadlíkmi a oravským panstvom boli upravené urbárskou dohodou z roku 1870. Názov obce je odvodený od brezy. 
Obyvateľstvo.
Obyvateľstvo tvoria od samých počiatkov ľudia slovenského pôvodu, hovoriaci typickým hornooravským nárečím.
Kultúra, šport a zaujímavosti.
V obci pôsobí "Folklórny súbor Briezka", ktorý sa skladá z viacerých skupín:

</doc>
<doc id="23900" title="Habovka" url="https://sk.wikipedia.org/wiki?curid=23900">
Habovka

Habovka () je obec na Slovensku v okrese Tvrdošín.
Poloha.
Obec sa nachádza asi 15 km na sever od Liptovského Mikuláša a 15 km na severovýchod od Dolného Kubína. Je situovaná v Zubereckej brázde, podcelku Podtatranskej brázdy, v mieste styku Skorušinských vrchov a Západných Tatier. Obcou preteká Studený potok, do ktorého sa v obci vlieva Blatná. Obec má 1 359 obyvateľov.
Symboly obce.
Znakom obce je smrek, nad ktorým je koruna. Pri pni smreku je z oboch strán po jednej hviezde.
Dejiny.
Prvá písomná zmienka o obci "Chabówka" je z roku 1593. Podľa kroniky habovskej farnosti názov obce pochádza od názvu poľskej obce Chabówky, z ktorej niekoľko obyvateľov prišlo do novozaloženej obce a ktorí ponechali meno svojej pôvodnej vlasti pre novú obec. Iné zdroje hovoria, že názov obce môže pochádzať aj zo slova chabovina, chabovka - chrastie, krovím pokrytý terén. 
Od roku 1598 sa Habovka považuje za valaskú osadu, novozriadenú v lesoch. Hranice habovského chotára určuje listina župana Juraja Thurzu (1567-1619), vydaná 14. apríla 1616 vo Veľkej Bytči. Počas kuruckých vojen v 17. storočí Habovka spustla, po tom, čo ju úplne vypálili litovské vojská. Do vydania tereziánskeho urbára spravovali dedinu dediční šoltýsi pod menami: Habovský, Žiačik, Valel, Hruboš atď. Habovka bola v poddanskom pomere k hradnému panstvu Oravského zámku až do roku 1848, kedy došlo k zrušeniu poddanstva. 
Obyvateľstvo.
Prvé obyvateľstvo bolo pravdepodobne prisťahované z poľskej obce Chabówka. Osídlenie valaskými sedliakmi na neúrodnej skalnatej pôde vplývala na rozvoj obce a počet obyvateľov, keď v obci bolo v roku 1715 - asi 180 ľudí, v roku 1778 - 350 ľudí a ďalej 1828 - 793 ľudí, 1930 - 476, 1940 - 755.

</doc>
<doc id="23902" title="Liesek" url="https://sk.wikipedia.org/wiki?curid=23902">
Liesek

Liesek (, ) je obec na Slovensku v okrese Tvrdošín.
História.
Obec založil v roku 1558 gróf František Thurzo. Mala len tri domy a pôvodnými obyvateľmi boli pastieri oviec. Od svojho vzniku má poľnohospodársky charakter, no obyvatelia sa venovali aj pláteníctvu, košikárstvu a obchodovaniu s obilím a vápnom. 
V obci sa nachádza barokový rímskokatolícky kostol sv. Michala Archanjela, vysvätený v roku 1818 a rozšírený v rokoch 1996-98. Rozšírenie inicioval vtedajší farský administrátor Štefan Koma. Kostol je zaujímavý pre unikátne spojenie barokového a moderného funkcionalistického štýlu. Duchovný otec farnosti je farár Štefan Piták.
Koncom 19. storočia (21. decembra 1899) bol Liesek napojený na železničnú trať Kraľovany – Suchá Hora. v okolí obce sa dolovalo kamenné uhlie, no celé toto obdobie bolo poznačené veľkým vysťahovalectvom za prácou.
V roku 1916 bol v Liesku založený dobrovoľný hasičský zbor. 
Po skončení 2. svetovej vojny zostalo z Liesku len zhorenisko, keď z 304 domov zostalo nepoškodených len 26 v časti Bugaj. Obec bola oslobodená 29. marca 1945.
V roku 1973 bolo založené miestne Jednotné roľnícke družstvo.
Okolo Liesku ide súčasne aj cyklotrasa z Trstenej až do Poľska do Noweho Targu.

</doc>
<doc id="23904" title="Podbiel" url="https://sk.wikipedia.org/wiki?curid=23904">
Podbiel

Podbiel je obec na Slovensku v okrese Tvrdošín.
Polohopis.
Obec sa nachádza v severnej časti Oravskej vrchoviny, v údolí rieky Orava, na sútoku so Studeným potokom. Západne sa nachádza Oravská Magura, východ a juhovýchod chotára zasahuje do Skorušinských vrchov. Podbielom prechádza významná komunikácia E 77 z Budapešti na Krakov, vedúca v trase cesty I/59. Údolím Studeného potoka vedie cesta II/584 do Zuberca a ďalej na Liptov. Pravým brehom Oravy prechádza železničná trať Kraľovany – Trstená.
Najbližším mestom je vzdialený Tvrdošín na severovýchode, Dolný Kubín leží juhozápadne a Liptovský Mikuláš južne.
Dejiny.
Údolím rieky Orava viedla od pradávna cesta zo Strednej Európy do Pobaltia, preto boli očakávané archeologické náleziská aj v blízkosti súčasnej obce. Strategicky umiestnené lokality potvrdili pobyt človeka - keltských Kotínov na vrchole Bielej skaly približne v 4. storočí pred Kr. Práve masív výrazného vrchu "Biela" dala názov aj obci, ležiacej na jeho severnom úpätí. Hoci súčasnému názvu, ktorý sa ustálil až v 18. storočí, predchádzali názvy ako Podbyly, Podbielie, Podbilia, Podbiela, Podbiel alebo Podbel, najstaršia zachovalá písomná zmienka pochádza z roku 1556. Tak ako okolité sídla, aj Podbiel patril panstvu Oravského hradu. 
Obyvatelia sa živili prevažne poľnohospodárstvom a hlavnými pestovanými plodinami boli pšenica, žito, jačmeň a hrach. V menšom rozsahu sa prevádzkovalo pltníctvo, výroba šindľov a plátna. Na jarmoky dochádzali najmä do Trstenej. V 18. storočí tu bol prevádzkovaný mlyn pivovar, dve píly, tradíciu tu však má aj hutníctvo a baníctvo. Pri ceste do Zuberca stoja dodnes ruiny Františkovej huty. Nerantabilná výroba kvôli drahej doprave rudy z okolia Zuberca a z Malatinej, napokon zanikla. V roku 1833 bola v obci dokončená drevená budova školy s dvoma triedami a miestnosťou pre učiteľa. Veľkou pohromou bol požiar, ktorý v roku 1885 zničil 38 domov, čím sa ešte viac sťažil život obyvateľov. Výraznejšiu zmenu obyvateľom Oravy priniesla výstavba lokálnej železničnej trate v roku 1899, ktorý umožnil jednoduchší presun tovaru i osôb. Po roku 1930 sa začal rozvíjať turistický ruch, hlavne v Západných Tatrách, dostupných cez Podbiel, a aj preto bola už v roku 1933 prevádzkovaná pravidelná autobusová linka do Zuberca a na Zverovku. Kompletná elektrifikácia obce bola dokončená v roku 1940. Zachovalá tradičná architektúra bola hlavným dôvodom vyhlásenia časti Bobrova rala v roku 1977 za Pamiatkovú rezerváciu ľudovej architektúry, ktorá sem dodnes láka množstvo turistov. 

</doc>
<doc id="23913" title="Brieštie" url="https://sk.wikipedia.org/wiki?curid=23913">
Brieštie

Brieštie je obec na Slovensku v okrese Turčianske Teplice. 
Polohopis.
Obec leží v severnej časti pohoria Žiar v úzko zarezanom údolí Briešťanského potoka. Nadmorská výška v strede obce je a v chotári 536 – 
Hornatý povrch chotára tvoria druhohorné horniny (vápence, slieňovce, dolomity). Má rendziny a pararendziny. Rendziny sú dvojhorizontové A-C pôdy vyvinuté výlučne zo zvetralín pevných karbonátových hornín. Nesúvislé je zalesnený jedľobučinami, miestami smrečinami.
Dejiny.
Obec nesie názov podľa staroslovenského pomenovania stromu brest - berest. Táto pôvodne poddanská obec sa prvýkrát spomína roku 1392 ako Beryssth (Brestovec). 
Obyvateľstvo sa zaoberalo poľnohospodárstvom a bolo väčšinou nemeckej národnosti. 
V roku 1954 bola k obci pripojená obec Hadviga.

</doc>
<doc id="23920" title="Čremošné" url="https://sk.wikipedia.org/wiki?curid=23920">
Čremošné

Čremošné je obec na Slovensku v okrese Turčianske Teplice. Nachádza sa 5 km východne od Turčianskych Teplíc. 
Názov.
Názov "Čremošné" je odvodený od stromu čremcha.
Vývin názvu obce 
Doprava.
Čremošné je prístupné autom z Turčianskych Teplíc smerom na Háj až do Čremošného. Autobus chodí do obce rovnako na linke Turčianske Teplice - Háj - Čremošné. Diaľkové autobusy na trase medzi Banskou Bystricou a Martinom stoja mimo obce na hlavnej ceste číslo 14 na zastávke "Čremošné, Čierna voda".
Najbližšie železničné spojenie na zastávke Čremošné (na trati Turčianske Teplice - Banská Bystrica), ktorá je mimo obce a v Turčianskych Tepliciach. Od roku 2012 na zastávke železničnej zastávke Čremošné nezastavujú osobné vlaky, nakoľko sa ich prevádzka na trati Dolná Štubňa - Banská Bystrica zrušila a nahradila rýchlikmi. 
Cez obec prechádza žltá cyklistická trasa z Turčianskych Teplíc do Žarnovickej doliny.

</doc>
<doc id="23930" title="Jasenovo" url="https://sk.wikipedia.org/wiki?curid=23930">
Jasenovo

Jasenovo (, ) je obec na Slovensku v okrese Turčianske Teplice. Jasenovom prechádza cesta II/519, ktorá spája Turiec s Hornou Nitrou a nachádza sa medzi obcami Budiš, Rudno a Nitrianske Pravno (časť Vyšehradné).
Polohopis.
Obec leží v juhozápadnej časti Turčianskej kotliny, na juhozápadnom úpätí pohoria Žiar, pod vrchom Vyšehrad. Nadmorská výška chotára je 473– Preteká ňou Jasenovský potok, ktorý napája Jasenicu, ľavostranný prítok rieky Turiec.
Prírodné pomery.
Prevažne hornatinný povrch chotára tvoria druhohorné horniny, v južnej časti aj kryštaliká. Na hnedých lesných pôdach a rendzinách tu rastú nesúvislé bukové a smrekové lesy.
Dejiny.
V obci bolo nájdené sídlisko Lužickej kultúry a v chotári sa nachádza staroslovanské hradisko Vyšehrad.
Prvá písomná zmienka o obci je z roku 1392 a od roku 1505 sa spomína už ako Jasenovo. Majiteľkou a dedičkou obce bola Cecília z rodu Rečkovcov. Obec založili nemeckí kolonisti ako súčasť tzv. Hauerlandu a patrila rodu Prónayovcov a pravňanskému panstvu. Jasenovo malo slobodný mlyn. Hoc v prvej polovici 18. storočia bolo ešte čisto nemecké, už v 40. rokoch 20. storočia sa uvádzajú len obyvatelia slovenskej národnosti.
V 16. storočí tadiaľto viedla poštová cesta Magna via z Bratislavy do Košíc, ktorú založil v rokoch 1552 – 1553 Matej Taxis. Druhá hlavná spojovacia cesta viedla z Nového Targu (Poľsko) do Bojníc.
Erb obce.
Erb zobrazuje motív jaseňa v spojení s poľnohospodárskou tematikou podľa pečatidla obce z roku 1818.
Obyvateľstvo.
Vývoj počtu obyvateľov od roku 1869 po 2020 vyjadruje nasledovný graf:

</doc>
<doc id="23933" title="Malý Čepčín" url="https://sk.wikipedia.org/wiki?curid=23933">
Malý Čepčín

Malý Čepčín () je obec na Slovensku v okrese Turčianske Teplice. Obcou prechádza železničná trať Zvolen – Vrútky spolu so zastávkou a nachádza sa tu križovatka ciest III/2176, III/2178 a III/2180. Leží medzi obcami Veľký Čepčín, Ivančiná, Jazernica, Turčianske Teplice a Bodorová, pričom od poslednej obce je intravilánom vzdialená len niekoľko stovák metrov.
Symboly obce.
Erb obce.
Erb obce tvorí v modrom štíte nad trikrát strieborno-zeleno delenou zvýšenou pätou štítu strieborný jeleň, sprevádzaný striebornou hviezdou a strieborným polmesiacom v rohoch štítu. Vychádza z rodového erbu rodu Čepčianskovcov.
Pečať obce.
Pečať je okrúhla, uprostred je umiestnený erb obce, okolo kruhopis „OBEC MALÝ ČEPČÍN“
Vlajka obce.
Vlajka obce je trojcípa, tvorená siedmymi pozdĺžnymi pruhmi vo farbách modrej, bielej, modrej, bielej, zelenej, bielej a zelenej.
Časti obce.
Diaková.
Súčasťou obce je osada "Diaková". Nachádza sa asi 20 m severne od konca samotnej obce v blízkosti železničnej trate na ceste do Jazernice Spomína sa v roku 1698 ako majer, ktorý obhospodarovali zemianske rodiny z Malého Čepčína a mali tu postavenú kúriu. 
Prírodné pomery.
Obec leží na širokej nive po oboch stranách potoka Teplica. Povrch obce je zvlnený do miernej pahorkatiny a takmer úplne odlesnený. Podklad tvoria treťohorné usadeniny pokryté sprašovými hlinami. Pôdy sú lužné a ilimerizované.
História.
Archeologické nálezy dokazujú osídlenie chotára obce v staršej dobe železnej. Prvý raz sa spomína v roku 1254, kedy patrila Jánovi, synovi Namslavovmu, do roku 1440 zemanom z Ivančinej. Neskoršie sa majiteľmi obce stal rod Čepčianskovcov. Hlavným zamestnaním obyvateľov obce bolo poľnohospodárstvo, počas prvej ČSR ich niekoľko pracovalo na píle v Diviakoch. Obec sa zapojila do partizánskeho odboja počas SNP a v roku 1950 tu bolo založené JRD. 
Spomína sa v roku 1254 ako "Kus Moys, Kysmayus", 1351 ako "Parua Chepcsin", 1364 ako "Kysmoych, Kysmoyus", 1398 ako "Kis Moys vulgo Kis Csepcsin", 1554 ako " Kiscsepcsyn", 1736 ako "Kis Cscheptschin Slauis Maly Csepczin cum antique Kis Majuch", 1773 ako "Maly Csepczin".
Obyvateľstvo.
Vývoj počtu obyvateľov od roku 1869 po 2019 vyjadruje nasledovný graf:
Služby.
V obci je okrem obecného úradu verejná knižnica, cintorín, materská škola, neplnoorganizovaná základná škola („malotriedka“), pobočka Slovenskej pošty a TJ Družba. 
Kultúra a zaujímavosti.
Archeológia.
V osade Diaková, v lokalite "Hŕby" sa spomína nález keramiky zo staršej doby železnej. Najvýznamnejším archeologickým náleziskom v obci však je lokalita "Homôlka".
Na lokalite "Homôlka" našiel už v roku 1872 riaditeľ učiteľského ústavu v Kláštore pod Znievom Viliam Gróo mohylu veľmoža z doby veľkomoravskej (9. storočie). V mohyle bol uložený plne vyzbrojený muž s rakvou, ku ktorému pripojili jeho koňa. V rakve boli uložené úlomky dreva, niekoľko klincov a železné kovania, pripomínajúce tie, z hrobu veľmoža v Blatnici. Z militárií boli nájdené železná listová kopija dĺžky 50 cm so zbytkami drevenej násady, zdobená železná sekera, množstvo šípov a súčasti konského postroja (ostrohy, uzda). Zo šperkov sa našlo niekoľko strieborných a pozlátených masívnych sponiek a strieborné gombíky. Keramika a mince v hrobe neboli nájdené. Z pôvodného nálezu sa zachovali len tri pozlátené kovania.
Vojtech Budínsky-Krička (v literatúre aj ako "Budaváry") pokračoval v roku 1936 v prieskume lokality, a okrem toho objavil ďalší hrob, dva železné nože, ocieľku a kresadlo, kovania z rakvy, drobné predmety a fragmenty drobných železných predmetov. 

</doc>
<doc id="23935" title="Veľký Čepčín" url="https://sk.wikipedia.org/wiki?curid=23935">
Veľký Čepčín

Veľký Čepčín je obec na Slovensku v okrese Turčianske Teplice.
Polohopis.
Obec leží v centrálnej časti Turčianskej kotliny, asi 5 km severozápadne od Turčianskych Teplíc.
Dejiny.
Obec sa spomína od roku 1262 ako Cheptsin, doložená je z roku 1343 ako Shepcsin, z roku 1359 ako Cepchin, Chepchin, z roku 1369 ako Chepchen, z roku 1534 ako Nagyczepchyn, z roku 1736 ako Nagy Cscheptschin, Slauice Welky Cseptzjn, z roku 1773 ako Welky Czepczin, maďarský Nagycsepcsén. 
Od roku 1383 obec patrila Vladárovcom, v roku 1663 tu mali kúrie aj Šándorovci a Bendíkovci. V roku 1787 mala obec 58 domov a 357 obyvateľov, v roku 1828 tu bolo 61 domov a 309 obyvateľov. Zaoberali sa poľnohospodárstvom a remeslami. Za I. ČSR pracovali ako roľníci a poľnohospodárski robotníci. Podporovali partizánske hnutie. Počas SNP a pri oslobodzovaní obce sa viedli ťažké boje. Obec vyznamenali Pamätnou medailou SNP.
Symboly obce.
Erb.
Erb obce pozostáva z červeného štítu, v ktorom z vodnej hladiny vyskakuje biely jeleň, sprevádzaný žltou hviezdou a bielym polmesiacom v horných rohoch štítu.

</doc>
<doc id="23936" title="Slovenské Pravno" url="https://sk.wikipedia.org/wiki?curid=23936">
Slovenské Pravno

Slovenské Pravno je obec na Slovensku v regióne Turiec v okrese Turčianske Teplice.
Polohopis.
Obec sa nachádza v južnej časti Turčianskej kotliny pod východnými svahmi pohoria Žiar, po oboch stranách rieky Briešťanky. Obcou prechádza cesta II/519, ktorá spája Turiec s Hornou Nitrou. Od okresného mesta Turčianske Teplice je vzdialená približne 10 km severozápadne. Stred obce leží v nadmorskej výške 505 m n. m., kataster 452-752 m n.m. Miestne časti sú Mokraď, Priehrady a Štiepnica.
Príroda.
Okolie obce tvoria polia, lúky a lesy pohoria Žiar. V lesných porastoch prevládajú smrečiny a borovice, z menšej časti porasty jedle bielej. Najvyššie hrebene Žiaru pokrývajú bučiny. V lesoch nájdeme porasty čučoriedok a brusníc a vresu. Na slnečných miestach je charakteristická nepôvodná lupina. V lesoch žijú rysy, medvede a množstvo iných živočíchov.
Dejiny.
Jednou z podmienok pre vznik obce Slovenské Pravno bol horský priechod cez pohorie Žiar - hlavná cesta z Nitrianskeho Pravna cez Vyšehradné do Rudna a ďalej do Turčianskej kotliny aj cez Slov. Pravno. Na túto cestu sa práve v Slovenskom Pravne napájala odbočka cez Brieštie a Hadvigu do Kľačna. Preto v Slovenskom Pravne vznikli už v dobe rímskej až dve významnejšie sídliská - lokality "Lamošova prašnica" a "Sokolský jarok". Okolo r. 1000 tu pravdepodobne vzniklo staroslovenské drevené opevnenie v lokalite "Šiance", kde pravdepodobne v časoch tatárskeho vpádu už existoval murovaný hrad.
V roku 1113 sa obec prvý raz spomína ako "Prauna" na Zoborskej listine, neskôr v roku 1275 ako "Prona", 1293 "Prouna", 1453 "Prona Sclavonicalis", 1514 "Thothprona" a 1736 ako "Tót Prona" alebo "Slowenske Prawno".
Výhodná poloha na starej ceste z Ponitria na Liptov a Oravu (s pokračovaním do Poľska) podporovala obchod a remeslá. V obci boli zastúpené cechy hrnčiarov, pláteníkov, krajčírov, kováčov, čižmárov, remenárov a súkenníkov. V 16. storočí tadiaľto viedla poštová cesta Magna via z Bratislavy do Košíc, ktorú založil v rokoch 15521553 Matej Taxis. Význam obce tým výrazne vzrástol, čo dokladá udelenie trhového práva v roku 1655, existencia školy, ale aj mlynov, pálenice, pivovaru a neskôr aj tlačiarne Ferdinanda Kohna (v rokoch 19081912).
V roku 1882 v obci vzniklo slovenské ochotnícke divadlo a v roku 1923 bola postavená Sokolovňa, v ktorej bolo zriadené kino.
Obyvateľstvo.
Vývoj počtu obyvateľov od roku 1825 po súčasnosť vyjadruje nasledovný graf:
Občianska vybavenosť.
V obci sa nachádza základná škola s telocvičňou, materská škola, knižnica, pošta, zdravotné stredisko, futbalové ihrisko a viaceré súkromné podniky. Obec je napojená na vodovod a je plynofikovaná. Zastavujú tu diaľkové autobusy.

</doc>
<doc id="23938" title="Žabokreky" url="https://sk.wikipedia.org/wiki?curid=23938">
Žabokreky

Žabokreky sú obec na Slovensku v okrese Martin.
Polohopis.
Obec sa nachádza v centrálnej časti Turca, približne 4 km južne od Martina. Urbanisticky nadväzuje na Košťany nad Turcom, cez ktoré má aj cestné spojenie na cestu I/65. Cesta III. triedy sa za Žabokrekmi rozdvojuje a umožňuje dopravu do Belej (odtiaľ aj do rekreačného strediska v Jasenskej doline) a Necpál. 
Žabokreky ležia v rovinatom území Turčianskej kotliny a len v severnej časti chotára sa terén mierne vlní a naberá pahorkatinný ráz. Z juhovýchodu a juhu obec obteká Beliansky potok, na severnom okraji centra pramení menší Žabokrecký potok.
Dejiny.
Prvá písomná zmienka o osade s názvom Villa Zabokrek pochádza z roku 1282, no lokalita bola osídlená už v období Veľkomoravskej ríše. Potvrdili to nálezy kostola z 9. až 10. storočia v dnešnej osade Kostolište, asi 1,5 km južne od centra obce. O niečo staršie nálezy slovanských bojovníkov boli nájdené v lokalite Mohylka, kde sa zachovali sekeromlaty, dvojsečné meče a ostrohy. Zmienok o obci z konca 13. storočia sa zachovalo niekoľko a vypovedajú o jej význame, nakoľko tadeto viedla významná cesta. S ňou súvisela aj stanica poštovej služby Mateja Taxisa, ktorú sprevádzkovali v rokoch 1552 – 53 medzi Bratislavou a Košicami. Dejiny Žabokriek boli úzko späté s neďalekými Necpalmi, kde sídlil rod Necpálskych, neskôr Juštovcov, ktorí až do roku 1848 vlastnili okolité obce. Samospráva aj po zrušení poddanstva sídlila v susednej obci, čo sa zmenilo až v roku 1950, kedy bol zriadený úrad národného výboru s matrikou aj v Žabokrekoch.
Obyvatelia sa živili poľnohospodárstvom, prácou v lese a chovom hospodárskych zvierat, no obec bola známa aj remeslami a najmä bylinkármi a olejkármi, ktorí svoje produkty predávali až v Poľsku, na Ukrajine a v Rusku. Zložité pomery počas 1. svetovej vojny a v medzivojnovom období donútili mnohých ľudí vycestovať za prácou do Ameriky a Kanady. Časť obyvateľov sa v medzivojnovom období zamestnala v martinských fabrikách, prácu poskytovali aj menšie prevádzky priamo v obci - mlyn, píla, valcovňa súkna, čistička a triedička ovčej vlny. Z remesiel boli zastúpení mlynári, mäsiari, kováči, krajčírky a na čas aj sládkovia. Počas 2. svetovej vojny bolo 32 obyvateľov odvlečených do koncentračných táborov a 11 v bojoch zahynulo.
V novodobých dejinách sa život v obci výrazne zmenil k lepšiemu, čo dokazuje nárast výstavby rodinných domov a objektov občianskej vybavenosti. V Žabokrekoch vybudovali požiarnu zbrojnicu, kultúrny dom, základnú školu, materskú školu, rekreačno-športový areál, dom smútku, upravený a oplotený bol miestny cintorín a upravené boli verejné priestranstvá. Vybudované tiež boli všetky inžinierske siete, miestny rozhlas, telefón a do obce začali po upravených cestách premávať pravidelné autobusové spoje. Po spoločenských zmenách sa začal rozvíjať súkromný sektor a činnosť obnovilo aj miestne urbárske spoločenstvo a združenie vlastníkov pôdy. Dlhodobo sa organizujú kultúrno-spoločenské a športové podujatia (v obci žije a pôsobí Jaroslav Katriňák), tradície a kultúru napomáha šíriť aj ochotnícke divadlo. Obec poriada turistický výstup “Chodníkom Jána Vaňu” a od roku 2003 spolupracuje so slovenskými a českými obcami, ktorých názov sa začína na „ŽAB“.

</doc>
<doc id="23939" title="Slovany" url="https://sk.wikipedia.org/wiki?curid=23939">
Slovany

Slovany sú obec na Slovensku v okrese Martin.
Polohopis.
Obec Slovany leží 15 km juhozápadne od okresného mesta Martin v západnej časti Turčianskej kotliny. Chotár obce má výmeru 1 378 hektárov a susedí s chotármi obcí Kláštor pod Znievom, Lazany, Valča, Ležiachov a Rakovo.
Dejiny.
Prastará osada ležiaca pod hradom Zniev na významnej ceste spájajúcej Nitru s Turcom známej už pred 11. storočím. Svoje meno dostala pravdepodobne v 11. storočí a vzniklo z kmeňa Slověne – Sloveny – Sloväna – Slovany. Takéto meno mohla osada dostať len preto, že celé jej okolie bolo slovenské.
Prvá písomná zmienka o Slovanoch je z roku 1252 – "Terra quinque villarum" (zem piatich osád), kedy ju Belo IV. daroval spolu s Lazanmi, Ležiachovom, Moškovcom a Svätým Ďurom kláštoru premonštrátov. Dovtedy osada patrila k "villas sancti Ypoliti" (k Znievu).
Patrí k najznámejším olejkárskym a šafranickým obciam s typickými olejkárskymi murovanými domami. Z Urbáru z roku 1607 sa dozvedáme, že sa v Slovanoch pestoval chmeľ. Urbár z roku 1610 uvádza kapustu a ten zo začiatku 17. storočia pohanku, jačmeň a pšenicu a sladovnícky jačmeň. V minulosti sa v obci pestoval taktiež ľan, konope a šafrán.
Rody.
V roku 1689 bol Juraj Polony od rektora Trnavského kolégia obdarovaný kúriou v Slovanoch a učinený slobodníkom za zásluhy v roku 1677, ktorý nasadením vlastného života spravoval Znievske panstvo ako úradník a zachránil archív prepozitúry.
Od 18. stor. tu pôsobil rod Matuškovich a Polerecký.

</doc>
<doc id="23943" title="Krpeľany" url="https://sk.wikipedia.org/wiki?curid=23943">
Krpeľany

Krpeľany je obec na Slovensku v okrese Martin. 
Polohopis.
Nachádzajú sa na východnom okraji Turčianskych nív, podcelku Turčianskej kotliny, severne od derivačného Krpelianskeho kanála. Severne sa dvíha Šútovské podhorie, juhovýchodne za korytom Váhu strmo stúpa masívom Kopy Šípska Fatra.
Obec je prístupná cestou III/2131, odbočujúcej pri susednom Ratkove z cesty I/18 (Vrútky – Ružomberok) a pokračujúcou do obce Nolčovo a Sučian. Severným okrajom obce vedie železničná trať Žilina – Košice. Najbližším mestom sú západne situované Turany, Martin je vzdialený západne, Dolný Kubín severovýchodne, Ružomberok východne a krajské mesto severozápadne.
Dejiny.
Poloha v údolí Váhu a v trase starodávnych ciest predpokladá osídlenie už v praveku. Potvrdili to nálezy z doby železnej, presnejšie z obdobia lužickej kultúry na terasách Váhu, ako aj mladšie artefakty z doby rímskej. Práve v rímskej dobe bol neďaleko obce a dôležitej cesty vybudovaný hrádok Pohanovo, ktorý bol osídlený aj po príchode Slovanov. V blízkosti sa spájala považská cesta na Liptov s cestou z Ponitria cez Blatnicu. 
Najstaršia písomná zmienka o osade pochádza z roku 1430, kedy Krpeľany patrili pod sučianske panstvo. Majitelia panstva sa často menili, až kým majetky v roku 1541 prešli pod rod Pavla Nyáryho. Šľachtická rodina vlastnila sučianske panstvo až do roku 1848. V roku 1600 mala obec 14 domov, o storočie neskôr tu pôsobilo 9 sedliakov, 1 želiar a 1 mlynár, v roku 1799 to v 34 domoch bolo už 28 sedliakov, 3 podželiari, olejkár a čižmár. V roku 1825 mali Krpeľany 326 obyvateľov v 52 domoch a tí sa živili poľnohospodárstvom, chovom dobytka, včelárstvom, ťažbou a spracovaním dreva, pálením vápna a pltníctvom. Po zrušení poddanstva nastal pozvoľný rozvoj priemyslu a podnikania, no výraznejší pokrok priniesla až výstavba Košicko-bohumínska železnice a rozšírenie cesty údolím Váhu na Liptov, ktoré však viedli opačným brehom rieky. Dopravu tak zabezpečovala kompa a člny. Spádovým centrom oblasti sa stali Sučany, kde sídlil aj notársky úrad. Poštový úrad bol od roku 1868 v Turanoch, tu tiež v roku 1895 vznikol matričný úrad. Richtára si obyvatelia volili od roku 1888. V roku 1890 mala obec 78 domov a 410 obyvateľov, spomína sa tu škola, drevená zvonica, 4 krčmy, 2 vodné mlyny a z remesiel kováč, kožušník a obuvník.
Začiatkom 20. storočia mnohí obyvatelia odišli za prácou do Ameriky, mnohé obete si vyžiadala prvá svetová vojna. V tomto období (1921) mali Krpeľany 81 domov a 402 obyvateľov, bolo obnovené vyučovanie v miestnej škole, hralo sa ochotnícke divadlo, prevádzkovaný bol mlyn a od roku 1924 Dobrovoľný hasičský zbor. Miestny odbor Matice slovenskej vznikol v roku 1934, poštový úrad bol stále v Turanoch a obvodný lekár a četnícka stanica pre obec zasa v Sučanoch. 
Od roku 1932 chránila Krpeľany pred veľkou vodou hrádza, nová škola pribudla do roku 1937. Počas vojny sa miestni obyvatelia angažovali v povstaní, pôsobilo tu ilegálne záchytné stredisko pre utečencov a od mája 1944 tu bol vytvorený ilegálny revolučný národný výbor. V povojnových rokoch nastala obnova škôd a postupný rozvoj hospodárstva, vrátane prievozu cez Váh a obnovy železničnej trate a budov. Miestny národný výbor patril do obvodného národného výboru v Turanoch.
Život v obci výrazne ovplyvnila výstavba vodného diela a derivačného kanála od roku 1949, ktoré prinieslo nové pracovné príležitosti i obyvateľov. Na pravom brehu Váhu vznikla nová zástavba, postavené boli i tri bytové domy, ubytovne pre robotníkov, sklady, kancelárie, ošetrovňa so stálou lekárskou službou a lekárska a zubná ambulancia. Vybudovaná bola tiež jedáleň s kantínou, pošta, obecná knižnica, kino, holičstvo, obuvnícka dielňa a samostatný obchodný dom, obnovená bola činnosť ochotníckeho divadla. Pribudla aj Materská škola, športové ihrisko a v zime prírodné klzisko, vybudovaný bol verejný vodovod, kanalizácia a opravené boli obecné cesty. Nové koryto Váhu odklonilo vodný tok, staré koryto bolo zasypané, čím boli dovtedy rozdelené časti obce spojené do jedného celku a rovnako sa zjednodušil prístup k železnici aj hlavnej ceste. Krpeľany sa tak v krátkom čase stali strediskovou, spádovou obcou pre Nolčovo, Ratkovo a Šútovo.
Občianska vybavenosť.
V obci sa nachádza moderný evanjelický kostol, základná škola, vodná nádrž, futbalové ihrisko, súkromná posilňovňa a klub.

</doc>
<doc id="23946" title="Diaková (obec)" url="https://sk.wikipedia.org/wiki?curid=23946">
Diaková (obec)

Diaková je obec na Slovensku v okrese Martin, v Žilinskom kraji. 
Polohopis.
Nachádza sa pri Dražkovciach, 4 km východne od Martina. Obec leží na severovýchode Turčianskej kotliny v doline Sklabinského potoka - Cedrona. 
Dejiny.
Prvá písomná zmienka pochádza z roku 1348. Je ňou listina Ľudovíta I. Turčianskemu konventu v prepise Žigmunda z roku 1430 dnes uložená v Budapešti. Rieši spor o chotárne hranice syna Petra z Dražkoviec. V minulosti to bola vždy malá obec, patriaca k hradnému panstvu Révaiovcov. Počet obyvateľov výraznejšie ovplyvnil mor, ktorý zasiahol obec v roku 1875 (zomrelo 25 ľudí) a vysťahovalectvo do USA v rokoch 1900-1910.
V Turci bola rovnakým menom pomenovaná ešte jedna obec, ktorá už neexistuje a je dnes súčasťou Malého Čepčína, okres Turčianske Teplice (kedysi Albertová, prvá písomná zmienka 1327).
V roku 1929 bola postavená strážnica v hodnote 18 000 Kčs. V roku 1936 bola dedina pripojená na elektrickú sieť.
Názov.
Názov "Diaková" dostala obec podľa hodnosti ("literát-diak") magistra Pavla, syna Gála zo Zorkoviec (14. storočie). Tento bol notárom zvolenského župana Donča a prvým zemianskym vlastníkom obce.
Vývin názvu obce 
Symboly obce.
Erb obce.
V modrom štíte zlatý ľavošikmý polmesiac s tvárou, v pravom hornom a ľavom dolnom rohu po jednej striebornej hviezde. Bol prijatý obecným zastupiteľstvom 06. 08. 1998. Historicky doložený na základe odtlačku pečatidla obce z 19. str., zachovaného na písomnosti spred roku 1872. Autorom je Branislav Kohút, v Heraldickom registri SR zapísaný pod číslom: D-81/1998.
Doprava.
Diaková je prístupná autom z Martina smerom na Sklabiňu cez obec Dražkovce (popri kostole). Autobus do obce chodí na trase Martin - Sklabinský Podzámok, alebo Martin - Turčianske Jaseno. Niektoré spoje zachádzajú priamo do obce k obecnému úradu, často však treba vystúpiť v susedných Dražkovciach pri kostole.
Najbližšie železničné spojenie je v Martine a vo Vrútkach.
Cez obec prechádza zelená cyklotrasa z Martina. Na neďalekej križovatke s hlavnou cestou sa križujú cyklistické trasy, ktoré spájajú Martin, Turčianske Teplice, Vrútky, Žabokreky a ďalšie obce Turca.

</doc>
<doc id="23952" title="Ďanová" url="https://sk.wikipedia.org/wiki?curid=23952">
Ďanová

Ďanová je obec na Slovensku v okrese Martin.
Polohopis.
Obec sa nachádza približne 12 km južne od Martina. Asi od Ďanovej sa nachádza rybník s rozlohou cca . Slúži rybárom a je tiež veľmi vyhľadávaný na rekreáciu (kúpanie). V blízkosti obce sa nachádzajú 3 lyžiarske strediská: Martinské hole, Jasenská dolina, Snowland Valčianska dolina.
Dejiny.
Prvé písomné zmienky o obci pochádzajú od konca 13. a začiatku 14. storočia ako usadlosť s dvoma kúriami v chotári osady Sebeslavce a dedičstvo Révayovského panstva. Pod pôvodným názvom Villa Jank, čiže Janova Ves, sa spomína od roku 1252. V písomných prameňoch sa v roku 1331 po prvý raz spomína pod názvom „Villa Dean“ resp. Lúka Dyan. Malá vzdialenosť od Blatnického hradu spôsobila, že rýchlo stratila svoje zemianske postavenie a stala sa poddanskou obcou pánov Blatnice.
Ďanová (Dianfalva alebo Duianovwa) patrila ku hradu patrila do roku 1848. Erb obce je z roku 1862, zobrazuje lemeš pluhu, ako znak roľníckeho spôsobu života jej obyvateľov.
Ďanová bola v Turci známa ako obec s bohatou olejkárskou a šafraníckou tradíciou. Pri blatnickom potoku v minulosti stáli dva mlyny a píla, pracovala tu i malá tehelňa. V obci bola aj kováčska vyhňa a rozvíjala sa tu tkáčska výroba.
V roku 1895 vznikol v obci dobrovoľný hasičský zbor, ktorý pomáhal pri likvidácii požiarov a ochrane majetku občanov.
V šesťdesiatych rokoch 20. storočia sa tu ťažila rašelina a tak vznikol rybník, do ktorého napustili ryby. Nachádza sa juhovýchodne od obce. V roku 2005 bol vyčistený a prehĺbený. Každoročne sa sem chodia v lete rekreovať nielen obyvatelia obce, ale aj z okolitých obcí a miest Turca.

</doc>
<doc id="23953" title="Blatnica (obec)" url="https://sk.wikipedia.org/wiki?curid=23953">
Blatnica (obec)

Blatnica je obec na Slovensku v okrese Martin. Patrí medzi najchladnejšie obce slovenska.
Polohopis.
Obec leží v centrálnej časti Turca, na styku Turčianskej kotliny a pohoria Veľká Fatra. Poloha v ústí Blatnickej doliny a na okraji národného parku vytvára z Blatnice ideálne východiskové miesto na turistiku i cykloturistiku. Preteká ňou Blatnický a Gaderský potok.
Súčasťou obce je aj bývalá dedina Sebeslavce.
Dejiny.
Okolie dnešnej obce poskytuje vhodné prostredie pre život; v blízkosti sa nachádza mierne zvlnené úrodné územie, vhodné na poľnohospodárstvo, no tiež hlboké lesy s dostatkom zveri, ako aj jaskýň a hlbokých roklín, vhodných pre úkryt v čase ohrozenia. Dôkazom pobytu človeka z mladšej doby kamennej (5. - 4. tisícročie pred Kr.) sú nálezy v jaskyni Mažarná v úbočí Tlstej nad Gaderským potokom. Ďalšie stopy osídlenia sa našli v lokalite „Na Záhorí“, kde bolo zdokumentované pohrebisko lužickej kultúry z konca 2. tisícročia pred Kr. a tiež v jaskyni nad Plešovicou, kde bol nález bronzovej ihlice s pečatidlovou hlavicou. Výraznú stopu v podobe hradiska na "Plešovici" tu zanechalo keltské osídlenie, spadajúce do laténskej doby, ktorého valy sa zachovali dodnes.
V stredoveku nastáva príchod Slovanov a celá oblasť sa stala súčasťou Nitrianskeho kniežatstva. Z tohto obdobia pochádza vzácny nález hrobu veľkomoravského veľmoža, v ktorom bol uložený tzv. "Blatnický meč". Je avarského pôvodu, rukoväť s ľaliovitými ozdobami má vybíjanú zlatom a striebrom a zobrazuje 4 postavy so zdvihnutými rukami. Malá časť pôvodného nálezu je prístupný v miestnej pamätnej izbe. Z konca 11. storočia pochádzajú archeologické nálezy románskeho kostola v lokalite Sebeslavce, priamo pod Blatnickým hradom. Najstaršie písomné správy o území Blatnice (dnešná osada Sokolčie) pochádzajú z čias panovania kráľa Kolomana, samotná obec sa prvýkrát spomína v 1. polovici 13. storočia. Koncom storočia bolo dokončené jadro Blatnického hradu, ktorý strážil dôležitú cestu z Ponitria na Oravu a Liptov, neskôr nazývanú Magna via. Trasa cesty sa neskôr presunula západnejšie a hrad i s obcou stratil na význame a Blatnica sa stáva poddanská dedina.
Osud obyvateľov sa odvíjal od vlastníkov hradu a panstva, ktoré často menilo majiteľa. Od roku 1414 mal panstvo v zálohu Pongrác z Liptovského Mikuláša a po viacerých ďalších sa v roku 1539 stali pánmi Blatnice Révaiovci. V tomto období mala obec vlastného richtára a prísažných a 16 spravovaných a 4 opustené porty, no tiež 7 chudobných obyvateľov. V ťažkých časoch druhej polovice 16. storočia sa s príchodom Jezuitov v Turci rozšírilo olejkárstvo, využívajúce liečivé účinky tunajších rastlín. Výrobou a predajom olejkárskych produktov sa v 18. storočí len v Blatnici živilo viac ako 100 domácností a turčianskí olejkári boli známi aj v okolitých krajinách. Boli však rodiny, ktoré mali svoje obchody na ruskom Ďalekom východe - napr. Duchajovci, Ľuptákovci či Haľamovci. S obchodom súvisiaca prosperita a pokrok viedli k preferovaniu kamenných a tehlových domov, ktoré lepšie odolávali riziku častých požiarov. Do dejín obce sa zapísal rod Prónayovcov, ktorý sprvoti slúžil Révaiovcom, no postupne si tu vybudoval kúriu a kaštieľ. Dôkazom prosperity obce v 18. storočí je aj prosperita dvoch mlynov, krčiem a píly, naopak, hrad chátral a hoci ešte slúžil ako obydlie, postupne upadal. V roku 1785 mala Blatnica ako sídlo jedného zo štyroch okresov Turčianskej župy 1015 obyvateľov a patrila tak medzi veľké obce. Počas vlny vysťahovalectva do USA odišli aj Daniel a Jaroslav Siakeľovci, známi ako filmári prvého slovenského Janošíka.
V 20. storočí boli vybudované nové cesty, verejný vodovod, zavedený elektrický prúd, telefón, začali premávať autobusy a obyvatelia trávili viac času aj športom a kultúrou. Vzniklo divadlo, knižnica, botanická záhrada i etnografické múzeum Karola Plicku. V súčasnosti je Blatnica modernou obcou s rozvíjajúcou sa individuálnou výstavbou.

</doc>
<doc id="23955" title="Turčiansky Peter" url="https://sk.wikipedia.org/wiki?curid=23955">
Turčiansky Peter

Turčiansky Peter je obec na Slovensku v okrese Martin.
Dejiny.
Vyvinutá obec je doložená z roku 1323 ako Scenpeter, Zenpeter, Zenthpetur, z roku 1773 ako Szent Péter, Sw. Peter, z roku 1920 ako Svätý Peter, z roku 1948 ako Turčiansky Svätý Peter, v roku 1960 ako Turčiansky Peter, maďarsky Szentpéter, Turócszentpéter, latinsky S. Petrus. 
Založili ju na území, ktoré v roku 1309 daroval magister Donč Tomášovi, Dionýzovmu synovi. V roku 1386 patrila synom Pavla zo Záturčia, v 18. storočí Szennesyovcom, v 19. storočí Nyáryovcom. V roku 1784 mala 32 domov a 199 obyvateľov, v roku 1828 mala 22 domov a 203 obyvateľov. Zaoberali sa poľnohospodárstvom, olejkárstvom a domácim zhotovovaním liečiv. 
Za I. ČSR bol Turčiansky Peter poľnohospodárskou obcou. 
Počas druhej sv. vojny sa obyvatelia zapojili do partizánskeho hnutia a SNP.

</doc>
<doc id="23956" title="Turčiansky Ďur" url="https://sk.wikipedia.org/wiki?curid=23956">
Turčiansky Ďur

Turčiansky Ďur je obec na Slovensku v okrese Martin. Nachádza sa tu gotický Kostol sv. Juraja zo začiatku 14. storočia a vrchný staviteľ mája Michal Páleš. 
Dejiny.
Pôvodne poddanská obec dostala dnešný názov v období postavenia kostola zasväteného svätému Jurajovi okolo roku 1332 ako Eccelsio Sancti Georgi (farnosť Svätého Juraja), hoci územie ako obývané sa spomína už v listine Bela IV. z roku 1249, kedy ho daroval znievskym premonštrátom. Tradícia stavania mája sa traduje od začiatku 15. storočia. Vrchný staviteľ je, už od roku 2021, Michal Páleš prezývaný hrozný. 

</doc>
<doc id="23957" title="Kláštor pod Znievom" url="https://sk.wikipedia.org/wiki?curid=23957">
Kláštor pod Znievom

Kláštor pod Znievom je obec na Slovensku v okrese Martin.
Dejiny.
Prvá písomná zmienka o osade pod hradom Turiec (neskôr sa zaužíval názov Znievský hrad) je v hraničnej listine kráľa Kolomana z roku 1113. V tejto listine sa obec uvádza ako "„Villa sancti Ypoliti“". V rokoch 1242-1249 bol hrad sídlom kráľa Bela IV., ktorý založil turčianske prepošstvo. V polovici 13. storočia dostal Kláštor pod Znievom prvé mestské právo v Turci.
V roku 1869 v Kláštore pod Znievom bolo, ako tretie v poradí spomedzi slovenských gymnázií, založené katolícke patronátne gymnázium. 
V učebnom pláne najmodernejšom a najpriebojnejšom zo slovenských patronátnych gymnázií sa kládol dôraz na reálne (prírodovedné) predmety. Od založenia do roku 1874 tu študovalo 669 žiakov z celého Slovenska, najmä z chudobných rodín.
Riaditeľom gymnázia bol Martin Čulen. Ako profesori tu pôsobili Samuel Zachej, Gabriel Zaymus, Imrich Matej Korauš a mnohí ďalší. Gymnázium vychovalo viacerých predstaviteľov slovenského národného života, pracovníkov v oblasti národnej kultúry. Študovali tu i spisovatelia Ferko Urbánek a Anton Bielek. Gymnázium bolo zrušené v roku 1874.
Časti obce.
Lazany.
Pôvodne samostatná obec Lazany bola pripojená ku Kláštoru v roku 1971.
Osada pri Stanici.
Osada pri Stanici vznikla okolo železničnej stanice Kláštor pod Znievom, ktorá je od stredu obce vzdialená asi . Leží na železničnej trati č. 170 Zvolen – Vrútky.

</doc>
<doc id="23964" title="Podhradie (okres Martin)" url="https://sk.wikipedia.org/wiki?curid=23964">
Podhradie (okres Martin)

Podhradie je obec na Slovensku v okrese Martin. V roku 1991 bola obec zlúčená s obcou Konské.
Polohopis.
Obec leží na predhorí Veľkej Fatry v severovýchodnej časti Turčianskej kotliny v doline Podhradského potoka. Kataster obce je zalesnený bučinami a smrečinami. Prevažujú tu hnedé lesné pôdy a rendziny. V doline Hradská sa nachádza minerálny prameň.
Dejiny.
Obec vznikla v 15. storočí ako podhradie Sučianskeho hradu, doložená je v roku 1699. Patrila panstvu Sučany a do 19. storočia Ňáriovcom. Obyvatelia obce podporovali partizánske hnutie počas Druhej svetovej vojny, v septembri 1944 došlo pri obci k boju partizánskej skupiny kpt. Kirijeva s Nemcami. V roku 1957 obec vyhorela. V roku 1952 tu bolo založené JRD.
Kultúra a zaujímavosti.
Kultúra.
V obci sa každoročne v júli organizuje kultúrne podujatie "Kvet Podhradia", s výstavou kvetov a mnohým iným.
Turistika.
Obec je východiskom turistických trás do Veľkej Fatry. Nad obcou sa nachádza gotická pevnôstka z 1. polovice 15. storočia, v Hradskej doline nájdeme pozostatky Sučianskeho hradu. V ústí Hradskej doliny sa nachádzal lyžiarsky vlek, dnes je mimo prevádzky.

</doc>
<doc id="23971" title="Horný Vadičov" url="https://sk.wikipedia.org/wiki?curid=23971">
Horný Vadičov

Horný Vadičov je obec na Slovensku v okrese Kysucké Nové Mesto.
Obcou prechádza niekoľko turistických trás.
Obec Horný Vadičov s rozlohou 2081 ha a počtom 1 628 obyvateľov leží na konci Vadičovskej doliny, ktorá sa nachádza pod južnými svahmi bradlového pásma Kysuckej vrchoviny v dĺžke takmer desiatich kilometrov. Cez obec preteká Vadičovský potok s prítokmi Ílovica, Sopotnica a Dlhý potok, takže pôvodná zástavba prebiehala po brehoch potokov.
Vadičovský potok vytvoril pri svojom toku náplavy a riečne trasy ako Lužina (názov sa používa dodnes) a Závodie. Katastrálne územie obce leží vo výške 480 až Ľadonhora a priľahlé časti sú pokryté lesnými porastami bučín, bukových javorín, drieňových bučín a lipových javorín s prítomnosťou viacerých teplomilných druhov rastlín a živočíchov. Sú tu zastúpené zriedkavé druhy, niektoré sa vyskytujú iba na tomto území. Prírodná rezervácia sa rozkladá na rozlohe 285,74 ha.
Obec a jej časti.
Obec má štyri hlavné časti (osady):
Symboly obce.
Najstarší symbol obce je známy podľa odtlačkov bližšie nedatovaného pečatidla z druhej polovice 18. storočia. Kruhopis pečate znie IGIL(UM) P(OSSESSIONIS). FELSICO VADICZO (teda pečať obce Horný Vadičov) a v strede pečatného poľa vyrastá medzi dvomi výhonkami kvet slnečnice.
Dejiny.
Osídlená dedina vznikla na prelome 14. – 15. storočia, ako Silvia Vaditzov sa spomína v roku 1385. Písomne je doložená v roku 1419 (Wadycho), 1504 (Felse Wadychow) a v roku 1773 Horní Wadičow. Do konca feudalizmu bola obec zemianskym majetkom (Rudinský, Nemecký, Záborský).
Na viacerých miestach (Crkovo, Ľadonhora) sa archeologickým výskumom našli stopy osídlenia ľudu lužickej kultúry z mladšej bronzovej doby (bronzová sekerka s tuľajkou) a staršej železnej doby. Hradisko, ktoré poskytovalo ochranu obyvateľstvu, sa nachádzalo na temene Ľadonhory. Stopy púchovskej kultúry sa nachádzajú v údolí Vadičovského potoka.
Na hornovadičovskom cintoríne rastie päť chránených líp, jedna z nich je vyhlásená za chránený prírodný výtvor (poprsný obvod 585 cm, čo je najvyšší údaj z Kysúc). V roku 1789 bola v obci postavená fara a v roku 1806 rímskokatolícky kostol sv. Mikuláša. V obci pôsobil a súčasne literárne tvoril kaplán, kysucký básnik Dlhomír Poľský (Andrej Majer). V novembri 1944 boli na vežu kostola namontované hodiny, ktorých tvorcom bol vtedy 72 ročný Lukáč Berešík Bôtek (Bvotek) z obce. Tieto hodiny boli vyhotovené z rôznych dostupných strojových súčiastok a fungujú dodnes.
Medzi kultúrne pamiatky patrí ľudový dom Slivkovcov. V obci sa ešte nachádza pôvodná ľudová architektúra – kysucké drevenice, z ktorých sú dodnes niektoré obývané.
Školstvo.
V obci sa v súčasnosti nachádza materská a základná škola. Prvá škola bola v dedine zriadená už v roku 1789.

</doc>
<doc id="23984" title="Kysucký Lieskovec" url="https://sk.wikipedia.org/wiki?curid=23984">
Kysucký Lieskovec

Kysucký Lieskovec je obec na Slovensku v okrese Kysucké Nové Mesto. Nachádza sa 5 km severne od Kysuckého Nového Mesta.
Polohopis.
Obec sa nachádza na severnom okraji okresu Kysucké Nové Mesto približne v polovici cesty medzi Kysuckým Novým Mestom a Krásnom nad Kysucou. Leží v severnej časti Kysuckej kotliny medzi Ochodnickou vrchovinou (oboje časti Javorníkov) na západe a Vojenným (podcelok Kysuckej vrchoviny) na východe. Na severe susedí s Dunajovom, na západe s Ochodnicou, na juhozápade s Kysuckým Novým Mestom, na juhu s Povinou, na východe s Lodnom a na severovýchode s Klubinou.
Obcou preteká z východu na západ potok Lodnianka, ktorá sa na západnom okraji územia vlieva do Kysuce.
Dejiny.
Prvá písomná zmienka o obci (ako "possesio Lezkovecz") pochádza z roku 1438, kedy sa spomína ako majetok budatínskeho hradného panstva.
Má 2 360 obyvateľov (stav k 31. 12. 2015) a rozlohu 1 232 ha.
Prvá písomná zmienka je z roku 1438, kedy patrila budatínskemu panstvu. Popri poľnohospodárskych prácach sa obyvateľstvo zaoberalo aj výrobou šindľa, dreveného náradia, sít a riečic. Z obce vedie turistický chodník cez Lodno-Korcháň (755 m n. m.) do Starej Bystrice.
Turistické zaujímavosti obce Kysucký Lieskovec:
Doprava.
Západným okrajom územia prechádza medzinárodná cesta I/11, z ktorej sa odpája cesta III/2051, prechádzajúca obcou smerom do Lodna. Najbližšia železničná zastávka sa nachádza tesne za hranicou obce v Ochodnici.

</doc>
<doc id="23985" title="Nesluša" url="https://sk.wikipedia.org/wiki?curid=23985">
Nesluša

Nesluša je obec na severnom Slovensku.
Geografia.
V okrese Kysucké Nové Mesto je obcou s najväčším počtom obyvateľov. Rozprestiera sa na 25,48 km². Leží na východnej časti Javorníkov v doline rieky Neslušanka, má pahorkovitý až vrchovitý, v severnej časti hornatý povrch chotára s nadmorskou výškou od 371 do 875 m. Najnižšie miesto v obci je na Nádolí, najvyšší vrch je Jakubovský (886 m n. m.). Na úbočiach a hrebeňoch okolitých pohorí sa nachádza 22 menších osád - kopaníc, ľudovo nazývaných „vrchy“. Chotár Nesluše je bohato zalesnený, prevláda smrek (v súčasnosti napadnutý lykožrútom), borovica a z listnatých stromov buk, hrab a breza. V obci sa nachádza viacero minerálnych prameňov vajcovky, z ktorých najznámejšie sú pramene na Poľanách a v Drndovskom potoku. Rašeliniská a slatiniská pokrývajú časť za Močarinou a na Ostrom. V okolí obce možno nájsť chránené rastliny a živočíchy, nie je neobvyklým ani stretnutie s vysokou, srnčou a diviačou zverou, v poslednom čase bol zaregistrovaný aj výskyt medveďa.
Dejiny.
Územie po oboch stranách rieky Kysuca bolo osídlené už v 13. storočí. Na Neslušu sa vzťahuje hodnoverný písomný dôkaz z roku 1367 - listina, ktorá nebola doposiaľ publikovaná. Nachádza sa vo Festeticsovskom kniežatskom archíve Maďarského krajinského archívu v Budapešti, je vedená pod číslom DL 91734. V tom čase síce táto komunita nepatrila do panstva, ale bola šľachtickým majetkom.
Najstarší publikovaný doklad o obci pochádza z roku 1438. Ide o listinu obsahujúcu výpočet obcí príslušných k „Budatínskemu panstvu“ a jeho ohraničenia. Text sa zachoval v potvrdení Rudolfa II. z roku 1592 v Esterházyovskom kniežatskom archíve a je uložený v Maďarskom krajinskom archíve v Budapešti pod číslom DL 88138.
Kultúra.
Mandolínový súbor Žiarinka.
Netradičný 40-členný detský mandolínový súbor. Rôznorodý repertoár sa skladá z ľudových, populárnych, sakrálnych piesní i vážnej hudby. Súbor vznikol v roku 1995.
Mandolínový súbor Žiarinka, Nesluša
Dychovka.
V roku 2007 oslávila už 90. výročie.
Neslušský chomút.
Preteky ťažných koní, prvýkrát uskutočnené pri príležitosti 640. výročia prvej písomnej zmienky.
Šport.
Šach.
Úspešný Šachový klub Mladosť Nesluša, ktorý organizuje veľkú cenu Slovenska. Vedený je Vladimírom Špiriakom.
Iné športy.
Stolný tenis, futbal

</doc>
<doc id="23986" title="Radoľa" url="https://sk.wikipedia.org/wiki?curid=23986">
Radoľa

Radoľa je obec na Slovensku v okrese Kysucké Nové Mesto. 
Polohopis.
Obec sa nachádza na dolných Kysuciach, na ľavom brehu rieky Kysuca. Leží v juhovýchodnej časti Kysuckej kotliny, východne od Kysuckého Nového Mesta. Južným a východným smerom obec obklopuje Kysucká vrchovina, na severe a západe sa nachádza rovinaté územie kysuckej nivy a kataster okresného mesta. Na západe určuje hranicu katastra rieka Kysuca, do ktorej sa vlieva severným okrajom obce tečúci Vadičovský potok.
Západnou časťou vedie v trase cesty I/11 európska cesta 75 zo Žiliny do Čadce. Okresné mesto leží západne, Čadca severne a krajské mesto je vzdialené južne.
Dejiny.
V lokalite Koscelisko sa našli najstaršie známky osídlenia Kysúc, datované do obdobia mladšej doby kamennej i mladšej, lužickej kultúry. Výskum potvrdil pohrebisko a mohyly z bronzovej doby, jedinečným je tiež nález radoľskej madony, ktorej kópia je v miestnom múzeu. Najvýznamnejšie pamiatky sprístupňuje náučný chodník. 
Najstaršia písomná zmienka o obci pochádza z roku 1332 a už v tom čase stál kamenný kostol na Koscelisku. Radoľa tak patrí medzi najstaršie sídla regiónu, čo potvrdzujú nálezy základov spomínaného kostola. Išlo o najstaršiu farnosť na Kysuciach a valom chránená lokalita poskytovala útočisko obyvateľov z okolia už v druhej polovici 13. storočia. Zánik sa spája s nájazdmi Husitov okolo roku 1430. Územie patrilo pod sféru vplyvu Budatínskeho panstva, no predtým tiež Varínsky hrad. Začiatkom 14. storočia ovládal považské hrady i územie Matúš Čák Trenčiansky, v ďalšom období sa Radoľa dostala pod kráľovský erár k hradu Strečno a vlastníci územia sa často menili. 
Obec mala v rámci regiónu významné postavenie, čo potvrdzuje stavba kaštieľa už v druhej polovici 16. storočia. Kaštieľ i majer bol v 17. storočí rozšírený a v tom čase tu stáli aj stodoly, panské stajne, rybníky, ovocná záhrada, pivovar, chmeľnice, mlyn a píla. Od 19. storočia bol kaštieľ až do roku 1977 obývaný, následne v ňom vzniklo múzeum. 
V roku 1828 mala obec 53 domov a 551 obyvateľov, ktorí sa venovali pastierstvu, drevorubačstvu a spracovaniu dreva. Fungoval tu pivovar, mlyn, píla a pálenica, v období Prvej republiky sa medzi remeslami objavuje drotárstvo, podomový obchod a sezónne poľnohospodárske práce. V roku 1958 bolo v Radoli založené Jednotné roľnícke družstvo, v rokoch 1973 až 1993 bola obec miestnou časťou Kysuckého Nového Mesta.
Pamiatky.
Kaštieľ.
Najvýznamnejšou pamiatkou v obci je renesančný kaštieľ zo 16. storočia. V druhej polovici 17. storočia kaštieľ prešiel prestavbou. V roku 1983 bola v kaštieli sprístupnená stála expozícia Kysuckého múzea. V súčasnosti sa na prízemí nachádza stála expozícia "Staršie dejiny Kysúc", na poschodí expozícia "Meštianske bývanie na Kysuciach". Okrem stálych expozícii sú v kaštieli uskutočňujú tematické výstavy.
Turizmus.
Obcou vedie turistická trasa z Kysuckého Nového Mesta na Veľký Vreteň ().

</doc>
<doc id="23988" title="Rudinka" url="https://sk.wikipedia.org/wiki?curid=23988">
Rudinka

Rudinka je obec na Slovensku v okrese Kysucké Nové Mesto.
Polohopis.
Obec Rudinka má polohu mimo hlavného dopravného ťahu cez Kysuce. Katastrálne územie obce sa rozprestiera na pravom brehu rieky Kysuca a susedí s katastrami obce Rudina, mesta Kysucké Nové Mesto a územím okresu Žilina. Do katastra obce zasahuje štátna prírodná rezervácia Rochovica. Rudinka svojou rozlohou 313 ha a počtom 384 obyvateľov je najmenšou obcou regiónu.
Nachádza sa na južnom okraji Kysuckej kotliny, bezprostredne pred Kysuckou bránou, ktorá oddeľuje Žilinskú a Kysuckú kotlinu. Východnú pahorkatinnú časť územia ústiacu do doliny Kysuce, tvoria druhohorné horniny, západnú vrchovinu s výrazným bradlom.
Obci dominuje vrch, ktorý je okrajovou lokalitou teplomilných spoločenstiev rastlín a živočíchov, na druhom brehu rieky Kysuce vrch. Obidve boli vyhlásené za prírodné rezervácie. Kysuckú bránu tvorí zúžený úsek Kysuckej doliny v jej dolnej časti s charakterom tiesňavy. Vytvorila ju Kysuca zarezaním sa do rozsiahlej vápencovej kryhy bradlového pásma. Kysucká brána je prirodzeným, estetický pôsobivým vchodom na Kysuce z južnej strany spolu s korytom rieky Kysuca.
Na rozhraní katastrov Rudinky a Vrania boli nájdené zvyšky opevneného hrádku na vrchu Rochovica z obdobia púchovskej kultúry.

</doc>
<doc id="23990" title="Zeleneč" url="https://sk.wikipedia.org/wiki?curid=23990">
Zeleneč

Zeleneč je obec na Slovensku v okrese Trnava.
Poloha.
Obec sa rozprestiera na juh od okresného mesta Trnavy, na rovinatej Trnavskej sprašovej tabuli s nadmorskou výškou 146 – . Tento okres spadá pod Trnavský kraj i VÚC. Katastrálne územie obce patrí do teplej a suchej oblasti s atmosférickými zrážkami 550 –  a s priemernou ročnou teplotou 16,4 °C.
Pôdy v chotári sú väčšinou pôvodu diluviálneho (staršie naplaveniny). Najväčšiu plochu zaberá orná pôda, najmenšiu však stromová zeleň – lesná, uličná – rozptýlená.
Lesná zeleň pozostáva z súvislej plochy na Starom Linči a v katastrálnom území Hrnčiaroviec nad Parnou, no v tesnom dotyku Zelenča. Uličnú zeleň tvoria najmä ovocné dreviny. Do účelovej zelene patrí zeleň cintorína a areál školy. Rozptýlenej zelene je málo. Nachádza sa okolo potoka Parná, na Výhone a v areáli poľnohospodárskeho družstva. Prírodu dokresľuje bohatá kvetena a pestrý bylinný kryt.
Sú zastúpené nižšie druhy živočíšstva, motýle, bežné stredoeurópske vtáctvo. Vodné plochy pozostávajú z potoka Parná.
Katastrálne územie je rozdelené na niekoľko celkov: Pažiť, Tehelňa, Háje, Starý Linč – Zeleneč, Záhrady, Kapustnica, Záhajské diely, Lúčky, Lose a lúky, Prítok, Vinohrady, Pasienky, Predné pole, Pri kríži, Diele, Zadné pole, Horné pole, Doliny, Za výhon, Druhá, Tretia cesta.
Dejiny.
Archeológmi nájdené nálezy sú: neolitické sídlisko s kultúrou volútovou, želiezovskou, lengyelovskou, hroby stredodunejskej mohylovej kultúry zo strednej doby bronzovej, sídlisko neskorolatenské, rímsko-barbarské a ranostredoveké osídlenie nasvedčujú, že kataster bol obývaný v dávnej minulosti.
Prvá písomná správa o existencii obce pod názvom "Terra Scelench" je v listine datovanej 13. mája 1243, kedy ju Belo IV. daruje bratislavskému mešťanovi Wochovi. Neskôr sa obec dostáva do vlastníctva bratislavskej kapituly.
Obec často menila názvy. Stretávame sa s ďalším názvom Zelench, Szilincs, Lincz, Linz, Sylinč, Szilincs, Linč a od roku 1927 Zeleneč.
V listine z roku 1283 je v blízkosti Zelenča spomínaná malá pevnosť. Prvý archívny záznam o počte obyvateľov a domov je z roku 1634, kedy obec mala 200 obyvateľov a 40 domov. V roku 1713 bolo 207 obyvateľov. V r. 1782 bolo už 620 obyvateľov. Prvé úradné sčítanie obyvateľstva bolo v roku 1865, kedy sa počet obyvateľov zvýšil na 765. V roku 1900 na 1265. Obec zabrali svätojurskí a pezinskí grófi. Bratislavská kapitula, ktorá bola ako druhým majiteľom obce, opäť získala obec za vlády cisára Rudolfa II.. Roku 1649 daroval Ferdinand III. obci právo mýta. Obec niekoľkokrát vyhorela. V období feudalizmu mával Zeleneč časté spory s obcou Opoj.
Prvá a druhá svetová vojna veľmi citeľne postihla aj Zeleneč. Obeťou prvej svetovej vojny sa stalo 41 mužov a II. svet. vojny 10 občanov.
Obec patrila do Bratislavskej župy a do okresu Trnava. Od r. 1950 bol v obci MNV a od roku 1990 OÚ.
Šport.
Futbal.
Telovýchovná jednota "Družstevník Zeleneč" bola založená v roku 1923…
História.
Do dejín zelenečského športu sa v r. 1923 ako zakladateľ futbalového oddielu a v r. 1938 ako zakladateľ Robotníckej telocvičnej jednoty v Zelenči zapísal Ján Jedlička.
K organizovanému futbalu prišlo v roku 1940, kedy sa rozšírila základňa na dve futbalové mužstvá. Do vojny niesol futbalový klub meno Slávia Zeleneč.
Klub zmenil meno na Družstevník. Priaznivcov futbalu v r.1978/1979 potešil postup A-mužstva do I. A triedy, z ktorej však v r. 1980 vypadli. Po krátkej dobe v r. 1981/82 zažiarili návratom do I.A triedy z ktorej po roku opäť vypadli do I. B triedy a v roku 1988 klesli do Okresného kola majstrovstiev.
Po úspechoch a neúspechoch a futbalovej reorganizácii v jarnej časti roku 2001 boli do súťaže prihlásené tri mužstvá a to: A-mužstvo, dorast a žiaci. A-mužstvo hralo 5. ligu, z ktorej vypadlo. Dorast hral IV. ligu a postúpil do III. ligy. Družstvo žiakov hralo v okresnej súťaži. V aktuálnej sezóne 2004/2005 A-mužstvo hralo 5. ligu, z ktorej vypadlo, dorast hral 5. ligu, z ktorej vypadol a žiaci, ktorý hrali okresné majstrovstvá.
Cyklistika.
V roku 1955 zasiahli do bojov v krajskom kole aj cyklisti, kde Dominik Orešanský obsadil v súťaži juniorov prvé miesto. Cyklistika začala stagnovať. Až pred niekoľkými rokmi bol založený CK BMX Zeleneč, ktorý sa pravidelne zúčastňuje a sám organizuje cyklokrosové preteky o Slovenský pohár a Majstrovstvá Slovenska v cyklokrose.
Stolný tenis.
Stolný tenis sa v obci začal organizovať v r. 1935 a až v r. 1950 založili stolnotenisový odiel. V roku 1952 sa prebojovali do krajskej súťaže. Neskoršie zanikol. Niekoľkokrát prebehlo oživenie, naposledy v roku 2003. Momentálne má tri družstvá mužov v MO Trnavského kraja – v 6.lige (A-družstvo), v 7. lige (B -družstvo) a v 8. lige (C-družstvo).
Pamiatky.
V obci je rímskokatolícky kostol Narodenia Panny Márie postavený v rokoch 1969 – 1973 a kaplnka Sedembolestnej Panny Márie z 18. storočia.

</doc>
<doc id="24000" title="Bohdanovce" url="https://sk.wikipedia.org/wiki?curid=24000">
Bohdanovce

Bohdanovce (v minulosti "Bohdanovce" a "Garbovce", , ) sú obec na Slovensku v okrese Košice-okolie.
Názov.
Názov obce pochádza zo slovanského vlastného mena Bogdan, ktoré vzniklo zo slovanského slova bog, čiže boh.
Názov jednej z historických častí obce - Garbovce, resp. Garbóc, je tiež slovanského pôvodu, konkrétne pomenovanie Grabovc. Vychádza z pomenovania stromu - hrabu. Na východnom Slovensku sú časté pomenovania obcí a riek po strome - hrabe, a tak máme viacero Hrabovcov a iných mutácií tohto názvu.
Napr. v Šariši sa v roku 1352 uvádza dedina Garbolch a keďže sa tam zachovala kontinuita slovanského osídlenia, obec sa dnes nazýva Hrabovec. Naša obec však podľahla maďarskému osídleniu, a teda aj pomaďarčeniu názvu, a preto tu máme formu Garbóc.
Dejiny.
Obec vznikla splynutím dvoch obcí - Garbovce a Bohdanovce koncom 19. storočia. Garbovce a Bohdanovce boli oddelené potokom (literatúra neuvádza jeho názov), ktorý aj v súčasnosti tečie cez obec. Dobové dokumenty spomínajú aj most, ktorý existoval medzi dedinami Garbovce a Bohdanovce. Garbovce (maď. Garbóc) boli na ľavom brehu potoka (kde je dnes napr. kultúrny dom) a Bohdanovce (maď. Bogdány, čítaj Bogdaň) stáli na pravom brehu potoka (kde je dnes napr. kostol reformovanej cirkvi).
Bogdaň (Bohdanovce).
V Bohdanovciach sa našli náleziská osídlenia predhistorického aj staroslovanského.
Prvá písomná zmienka o obci Bohdanovce je z roku 1335, keď kráľ Karol Róbert dal Viliamovi Drugetovi majetky, medzi ktorými boli aj Bohdanovce.
Garboc (Garbovce).
Aj v Garboci sa našli staroslovanské a predhistorické náleziská.
Prvá písomná zmienka o Garboci je z roku 1337. Existuje aj ďalší zápis z roku 1229, pri ktorom však nie je isté, či hovorí o tejto obci.

</doc>
<doc id="24002" title="Čakanovce (okres Košice-okolie)" url="https://sk.wikipedia.org/wiki?curid=24002">
Čakanovce (okres Košice-okolie)

Čakanovce () sú obec na Slovensku v okrese Košice-okolie.
Dejiny.
Prvú písomnú zmienku o obci Čakanovce poznáme z roku 1276. Vtedy sa spomína spolu s Bidovcami a Svinicou. Poznáme aj záznam z roku 1282, kde sa uvádza veľká cesta, ktorá tu vedie. V tom čase už teda Čakanovce boli veľkou vyvinutou dedinou.
V roku 1293 držal Svinicu a Bidovce muž menom Peter, zvaný Peteuch, syn Petra zo Svinice. Podľa vyjadrenie historika Branislava Varsika musel v tom čase držať aj Čakanovce, pretože patrili do Svinického panstva.
Po smrti Peteuchovho syna Jána, dala kráľovná Alžbeta svinické panstvo päťkostolnému biskupovi Valentínovi, čím sa stal držiteľom aj Čakanoviec. Valentín však v roku 1390 vymenil svoje panstvo s kráľom, a ten dal ešte v tom istom roku Svinické panstvo Mikulášovi z Perína.
Podľa portálneho súpisu Abovskej stolice z roku 1427 bolo v Čakanovciach 20 port. Porta je brána, vedúca na hospodársky dvor, ktorou môže prejsť voz. Ide teda o určité hospodárske sídlo. Na jednu portu sa počíta minimálne 5 ľudí, čiže v roku 1427 žilo v Čakanovciach minimálne sto ľudí, čo nie je na vtedajšie pomery málo. V rokoch 1420 a 1431 boli páni z Perína znovu potvrdení v držbe Čakanoviec.
Nasledujúce storočie však prinieslo takmer vyľudnenie obce. V roku 1552 sa tu nachádzali iba dve porty, ktoré patrili Štefanovi z Lučenca. Podľa desiatkového súpisu z roku 1565 žilo v Čakanovciach 8 sedliakov a 6 želiarov, čiže 14 poddaných, pričom desiati z nich mali osobné mená slovenského pôvodu. Dvaja mali osobné mená maďarského pôvodu a u dvoch sa pôvod mená nedá určiť. Dedina bola teda obývaná prevažne Slovákmi. Keď sa v tejto oblasti v druhej polovici 16. storočia rozšírila medzi Slovákmi Lutherova reformácia, pôsobili tu slovenskí farári. Napríklad v roku 1597 to bol rankovský farár Jozef Madera, ktorý filiálne pôsobil aj pre Čakanovce. Pochádzal z Trenčína. V roku 1598 tu bol farárom Albert Patecký.
Zo zachovaných mien farárov, ktorý slúžili aj v Čakanovciach ešte poznáme Václava Bohemusa (1590) a Alberta Bohemusa (1598 až 1599).
Táto oblasť ležala na rečovej hranici, kde sa miešali dve protestantské vierovyznania - slovenskí evanjelici a maďarskí reformovaní.
Podľa konskripcie cirkví a farárov z roku 1746 boli Čakanovce slovenská dedina. V tom čase tu bolo 16 rímskych katolíkov, 8 gréckych katolíkov, 39 luteránov, 3 kalvíni a 34 detí. Dovedna tu teda v roku 1746 žilo presne 100 ľudí.
Lexikón z roku 1773 uvádza, že v Čakanovciach ako reč prevládala slovenčina. Údaje z roku 1851 rovnako uvádzajú Čakanovce ako slovenskú dedinu. V tom čase tu žilo 60 rímskych katolíkov, 31 gréckych katolíkov, 275 luteránov, 3 kalvíni a 5 Židia. Celkovo teda 374 obyvateľov.
Názov.
Podľa výkladu historika Branislava Varsika je názov Čakanovce slovanského pôvodu a pochádza od slovanského mena Čakan. To sa medzi slovanským obyvateľstvom Uhorska vyskytovalo medzi Slovákmi aj medzi Chorvátmi.
Vývin názvu obce

</doc>
<doc id="24011" title="Družstevná pri Hornáde" url="https://sk.wikipedia.org/wiki?curid=24011">
Družstevná pri Hornáde

Družstevná pri Hornáde (v minulosti "Tepličany" a "Malá Vieska", ) je obec na Slovensku v okrese Košice-okolie.
Polohopis.
Obec sa nachádza severne od krajského mesta Košice vo vzdialenosti ani nie 8 km. Je to na hlavnej železničnej trase vedúcej z Košíc cez Kysak a ďalej Margecany smerom do Žiliny. Je rozložená v údolí pri rieke Hornád.
Časti obce.
Obec sa skladá z dvoch pôvodných obcí Tepličany a Malá Vieska, ktoré boli zlúčené v roku 1961. V šarišskom nárečí, ktorým sa na území obcí hovorí, sa chotáre pôvodných obcí označujú ako Cepľičany a Maloveska. V rokoch 1961 až 2003 bola súčasťou Družstevnej aj obec Kostoľany nad Hornádom.
Vodné toky.
Obcou po jej celej dĺžke preteká rieka Hornád, na ktorej je v severnej časti postavená malá vodná elektráreň.
Vodné plochy.
Nad vodnou elektrárňou je umelá vodná plocha, v podstate je to rozšírené koryto Hornádu, ktoré vzniklo postavením hrádze, ktorá zadržiava vodu v rieke pre potreby elektrárne.

</doc>
<doc id="24020" title="Háj (okres Košice-okolie)" url="https://sk.wikipedia.org/wiki?curid=24020">
Háj (okres Košice-okolie)

Háj () je obec na Slovensku v okrese Košice-okolie.
Polohopis.
Nachádza sa na hranici Košickej kotliny a Slovenského krasu. Poddanská obec, patriaca k turnianskemu hradnému panstvu, sa prvýkrát spomína v rokoch 1357 a 1409. Od 18. storočia patrila rodine Keglevichovcov. V roku 1715 mala 14 poddanských rodín. V posledných desaťročiach 19. a 20. storočia počet obyvateľov klesol o viac ako tretinu. Obyvatelia sa popri poľnohospodárstvu venovali ovocinárstvu.
Vodné toky.
Pri obci sa nachádzajú Hájske vodopády.
Dejiny.
Obec leží v hlbokej doline medzi horami a vznikla oveľa neskôr ako staré dediny v turnianskom prédiu, ako sú Turňa nad Bodvou, Žarnov, Dvorníky-Včeláre a Hrhov. Háj bol osídlený až v dobe kolonizačnej a prvý raz sa spomína v roku 1340, keď pred jasovským konventom došlo k rozdeleniu majetkov medzi jednotlivými vetvami potomstva komesa Tekuša. Háj vnikol pravdepodobne niekedy v druhej polovici 13. alebo na začiatku 14. storočia na pôvodnom rozsiahlejšom chotári Turny n. B. Skôr ako vznikla dedina Háj, existoval potok s rovnakým názvom a podľa neho pomenovaný vrch; názov dediny vznikol teda podľa názvu potoka. Už v tzv. znovuzakladačnej listine jasovského prepoštstva z roku 1255 sa uvádza pri opise južných hraníc majetku jasovského kláštora vrch Ayfey. 
&lt;br&gt;Hranica je opísaná od chotára Debrade na západ, smeruje k zemi Nyhatateluke ležiacej pri Čiernom lese a ide ďalej západne medzi dvoma vrchmi, z ktorých jeden sa nazýva Ayfey, ležiaci z južnej strany, a druhý Hygysheg, ležiaci zo severnej strany. Šmilauer stotožnil vrch Ayfey s vrchom ležiacim východne od dnešnej Hačavy (kóta ) a Hygysheg (t.j. Hegyeshegy, Spitzberg) zasa s dnešným Jelením vrchom (kóta ).
Po vybudovaní stredovekého feudálneho hradu Turňa niekedy okolo roku 1357 patrila dedina Háj k tomuto hradu. Keď kráľ Žigmund v roku 1409 vymenil hrad za hrad Slavónii, uvádza sa medzi jeho príslušenstvom aj dedina Háj (Ay). Háj sa v portálnom súpise Turnianskej stolice vzniknutom okolo roku 1430 z uvedených dôvodov už neuvádza. Podľa portálneho súpisu z roku 1567 bolo v Háji 6 párt (4 celé a 4 polovičné sesie), 7 želiarov, 5 opustených domov, 1 nový dom a 1 slobodník. Podľa portálneho súpisu z roku 1578 tu bolo 6 celých, 4 polovičné sesie a 7 želiarov. Háj nebol vtedy poplatný Turkom.
&lt;br&gt;Podľa súpisu domov Turnianskej stolice z roku 1598 bolo v Háji napočítaných okrem richtárskeho domu 36 obývaných a 1 neobývaný dom. Z týchto 37 hláv rodín malo 25 mená maďarského pôvodu: Zekely, Zabo (2), Herczeg, Ay, Santha, Kiraly, Odaky, Sarogh, Theöreök, Hasas, Kazdagh, Zaloczy, Nagy, Ambrus, Lengyel, Koczys, Hardy, Ando, Baba, Totth, Gal, Koczy, Chys, Laczko ďalej 2 osôb mená slovanského pôvodu: Kosso, Jeczko. Z týchto mien vidieť, že koncom 16. storočia sa tu miešalo maďarské a slovenské obyvateľstvo. Keďže Háj bol už v stredoveku v podstate maďarská dedina a nové slovanské obyvateľstvo sem neprichádzalo naraz, postupne sa vždy pomaďarčovalo. O prevahe maďarského etnika v dedine svedčí aj fakt, že roku 1608 tu bola fília kalvínskej matkocirkvi Turny n. B., kde boli vtedy kalvínski kňazi maďarskej národnosti.
Do roku 1715 počet obyvateľstva značne poklesol a v roku 1715 tu žilo iba 14 poddaných sedliakov a 1 slobodník, z ktorých mali 4 osoby mená slovenského (2x Koso a 2x Miko) a ostatní maďarského pôvodu (Andor (r. 1720 Ando), Bábás, Benedek, Boldisár, Haydu, Kulcsár, Marus (r. 1720 Maros), Miklos, Orbán, Szaloczi). Po roku 1720 prichádza nové obyvateľstvo a podľa lexikónu osád z roku 1773 sa tu rozprávalo maďarsky a slovensky.
Háj sa uvádza v dokladoch takto: poss. Ay (1340), villa Ay (1409), Ay (1567), slovensky Haj a maďarsky Ay (1773), slovensky Haj a maďarsky Aj (1786), slovensky Háj a maďarsky Aj (1808), slovensky Háj a maďarsky Áj (1903). Z uvedených dokladov vidieť, že názov Áj sa od začiatku prakticky nemenil a je maďarského pôvodu. V maďarčine slovo značí údolie, rokľu, údolie so silným zárezom. Maďarský názov nemožno vysvetľovať ako pôvodom zo slovenského slova háj (listnatý les, obyčajne malý) lebo pri prechode slovenského slova (názvu) do maďarčiny počiatočné g, h neodpadajú. Napríklad dedina Háj v Turci sa v najstarších dokladoch uvádza pod maďarským názvom Gaj, teda ešte so spoluhláskou g (r. 1264 villvani de Gay, r. 1281 villa Gay). Roku 1272 sa pri opise chotára Fintic spomína potok Aypotak, tečúci už vo vrchovatom teréne a ani tento názov nesúvisí s Hájom. Potok tečúci cez dedinu sa aj dnes nazýva Ájpatak a údolie Áji völgy a názov potoka tu bol už pred vznikom dediny.

</doc>
<doc id="24023" title="Haniska (okres Košice-okolie)" url="https://sk.wikipedia.org/wiki?curid=24023">
Haniska (okres Košice-okolie)

Haniska () je obec na Slovensku v okrese Košice-okolie.
Polohopis.
Nachádza sa v južnej časti Košickej kotliny medzi Sokoľanským a Belžanským potokom v nadmorskej výške .
Prevažne odlesnené katastrálne územie s rozlohou leží na terasovitej plošine Hornádu v nadmorskej výške 190 a tvoria ho treťohorné usadeniny.
Prevažnú časť obyvateľstva tvoria občania so slovenskou národnosťou (až 99%) a priemerným vekom 40 rokov.
Dejiny.
Archeologické nálezy potvrdzujú, že územie Hanisky bolo osídlené už v paleolite. Prvá písomná zmienka o obci sa nachádza v listine vydanej v roku 1267 mladším kráľom Štefanom. V 17. storočí dal v obci palatín Wesselényi postaviť kaštieľ. Od roku 1930 bol prázdny a v rokoch 1944 a 1945 bol počas bojových udalostí poškodený. Osud kaštieľa sa naplnil po roku 1945, keď bol zbúraný a jeho zvyšky boli rozobrané ako stavebný materiál. V súčasnosti stojí na jeho mieste základná škola, ktorá bola slávnostne daná do užívania 1. septembra 1971.
V roku 2020 sa tu prisťahovala známa osobnosť, Luky. AVE ROMA. Legenda hovorí, že hypotéku spláca do dnes.

</doc>
<doc id="24030" title="Herľany" url="https://sk.wikipedia.org/wiki?curid=24030">
Herľany

Herľany (, ) sú obec na Slovensku v okrese Košice-okolie. Sú známe svojím Herlianskym gejzírom, ktorý v súčasnosti strieka do výšky 7 - 15 m. Je to jediný studený gejzír v Európe.
Polohopis.
Herľany sa nachádzajú 28 km severovýchodne od Košíc na úpätí Slanských vrchov.
Dejiny.
Prvý písomný doklad o histórii obce Herľany je z roku 1487, kde sa uvádzajú pod názvom Haryan ako súčasť svinického panstva. Na základe starších dokumentov však vieme, že dedina mohla vzniknúť niekedy v rozmedzí rokov 1431 - 1487. V rokoch 1384 a 1397 sa totiž Herľany ešte neuvádzajú medzi majetkom svinického panstva, ku ktorému už patrili dediny Žírovce a Rankovce. Herľany sú teda mladšie ako tieto obce, o čom môže svedčiť aj ich poloha. 
V roku 1601 už Herľany patrili panstvu Trebišov. Už v 17. storočí boli známe ako kúpeľné mesto, kam chodili ľudia z Košíc a Zemplína. Avšak na prelome 17. a 18. storočia sa obec opäť vyľudnila, jej obyvatelia sa vysťahovali do susedných dedín. V súpisoch z rokov 1715 a 1720 sa Herľany vôbec nespomínajú. Neuvádza ich ani konskripcii cirkví a farárov z roku 1746, ani v lexikóne obcí z roku 1773. Napriek tomu niektoré súčasné texty tvrdia, že v 18. storočí boli Herľany veľmi známe kúpeľné miesto, ktoré navštevovali aj cudzinci. Mohlo tak byť v závere storočia, pretože z roku 1808 sa dochoval písomný záznam, kde sú uvedené ako kúpele. 
V roku 1851 autor Fényes uvádza Herľany ako nemeckú dedinu, pričom nemecké obyvateľstvo sa sem nasťahovalo za vlády Jozefa II.
V 2. pol. 20. stor. tu bolo jedno z dvoch stredisiek Univerzity 17. listopadu (Univerzity 17. novembra). 
Názov.
Vývin názvu obce

</doc>
<doc id="24031" title="Janík" url="https://sk.wikipedia.org/wiki?curid=24031">
Janík

Janík (v minulosti "Janov, Jánok", ) je obec na Slovensku v okrese Košice-okolie. 
Polohopis.
Obec sa rozprestiera na úpätí severovýchodného svahu "Abovskej pahorkatiny" v blízkosti slovensko-maďarskej štátnej hranice.
Geológia.
Podložie severovýchodnej časti intravilánu obce budujú v zmysle J. Maglaya holocénne fluviálne sedimenty (predovšetkým litofaciálne nečlenené nivné hliny) a proluviálne sedimenty (hliny s úlomkami hornín a zahlinenými štrkmi v nivných náplavových kužeľoch) Idy a Konotopy a ich prítokov. Juhozápadná časť intravilánu sa rozprestiera na morfologicky už výraznejšie vystupujúcich chrbtoch Abovskej pahorkatiny, ktorú tu budujú deluviálno-polygenetické sedimenty (hlinito-ílovité a piesčité svahové hliny) pleistocénno-holocénneho veku. V úrovni elevácií Černičné (lokálny názov: "Szedres", 266,5 m n. m.), ďalej k. 260 m n. m., a Kanovské (lokálny názov "Kányi-arok", 239,9 m n. m.), ktoré lemujú obec z južných smerov, už vystupujú staršie sedimenty poltárskeho súvrstvia pontského veku, ktoré v zmysle A. Nagya tvoria pre zmenu štrky, piesky, kaolinické íly a lignity.
Geomorfológia.
Obec severovýchodnou časťou intravilánu zasahuje do planárneho stupňa Košickej roviny v rámci geomorfologického celku Košická kotlina, ale takisto do kolínneho stupňa Abovskej pahorkatiny. V zmysle geomorfologického členenia D. Kočického a B. Ivaniča (2011) predstavuje Abovská pahorkatina, na ktorej svahoch obec sčasti leží, geomorfologicky explicitne vymedzené územie, resp. podcelok geomorfologického celku Bodvianska pahorkatina. Juhozápadná časť intravilánu obce sa rozprestiera na stráňach štyroch chrbtov: východného hrebeňa k. 261 m n. m., severovýchodného hrebeňa Černičného ("Szedres", 266,5 m n. m.), severo-severozápadého hrebeňa Kanovského ("Kányi-arok", 239,9 m n. m.), a západného hrebeňa Veľkého povrazu (lokálny názov: "Harmadik-kötel", 241,9 m n. m.). Sčasti leží aj v dolinách medzi uvedenými eleváciami.
Vodné toky.
Pri vstupe do obce preteká rieka Ida, do ktorej sa v týchto miestach vlieva vodný tok Konotopa (lokálny názov "Kanyapta"). Cez obec tečie aj vodný tok "Janícky potok", ktorý napája "Vodnú nádrž Janík". Janícky potok sa zlieva z troch ramien prameniacich pod stráňami k. 247 m n. m. ("Malý Falger", resp. "Veľký Falger"). Pod kótou 261 m n. m. západne od obce sa tvorí sezónny tok, ktorý v čase hydrologicko-meteorologických extrémov musí zadržiavať polder vybudovaný na západnom okraji obce. Zároveň predstavuje ľavostranný prítok Konotopy. Sezónne bývajú aktívne aj dva ľavostranné prítoky Janíckeho potoka, ktoré vyvierajú pod "Pástorovou oráčinou", resp. pod západným svahom "Kanovského".
Vodné plochy.
2,5 km juhovýchodne od obce leží retenčná nádrž povodia Hornádu a Bodrogu "Vodná nádrž Janík". 
Kultúra a zaujímavosti.
Pravidelné podujatia.
Janícke dni, Medzinárodné betlehémske hry
Šport.
Žiaden

</doc>
<doc id="24038" title="Jasov" url="https://sk.wikipedia.org/wiki?curid=24038">
Jasov

Jasov (v minulosti "Jasov" a "Jasovský Podzámok (Podhradie)", , ) je obec na Slovensku v okrese Košice-okolie. Pre obyvateľov i návštevníkov obce poskytuje príjemné prostredie pre život i poznávanie histórie a prírodných krás.
Polohopis.
Leží v juhozápadnej časti Košickej kotliny, na území pod dominantou vápencovej Jasovskej skaly. Obec sa nachádza 28 kilometrov od Košíc.
Obyvateľstvo.
Národnostné zloženie.
Národnostné zloženie v minulosti.
Sčítanie obyvateľov, domov a bytov v roku 2001:
Sčítanie obyvateľov, domov a bytov v roku 1991:
Sčítanie obyvateľstva v roku 1930:
Školstvo.
V obci sa nachádza základná škola a dve materské školy.
Doprava.
Do obce jazdí cez pracovné dni autobus spoločnosti Slovenská autobusová doprava (SAD). Do 2. februára 2003 tu jazdil osobný vlak na regionálnej trati:

</doc>
<doc id="24041" title="Kechnec" url="https://sk.wikipedia.org/wiki?curid=24041">
Kechnec

Kechnec (, m) je obec na Slovensku v Košickom kraji v okrese Košice-okolie. 
Polohopis.
Obec sa nachádza v južnej časti okresu Košice-okolie, približne 20 kilometrov južne od Košíc, dva kilometre od maďarskej štátnej hranice na ceste I/68 "Milhosť-Tornyosnémeti". So susednou Seňou, s ktorou tvorí spoločný intrvilán, bola v rokoch 1964 až 1990 spojená aj administratívne - do roku 1986 ako Hraničná pri Hornáde, v rokoch 1986 až 1990 ako Seňa.
Dejiny.
Archeologické nálezy z okolia Kechneca potvrdzujú, že prvé osídlenie tohto územia bolo už v paleolite. Prvá písomná zmienka o obci je však mladšia - z roku 1220, keď sa obec spomína pod názvom "Felnemet", teda "Vyšné Nemce". Na majetkoch panovníka pri dolnom toku Hornádu, ku ktorému patrilo aj územie Kechneca sa na prelome 12. a 13. storočia usadili nemeckí kolonisti. Odtiaľ pravdepodobne pochádza aj prvý historicky doložený názov obce "Felnemet". Susedné obce, ktoré dnes ležia v Maďarsku majú podobné názvy - Tornyosnémeti a Hidasnémeti. 
V roku 1338 kráľ Žigmund Luxemburský daroval Kechnec za vernosť a vojenské zásluhy županovi Petrovi z neďalekého Perína. V darovacej listine sa obec spomína pod názvom "Felnemethy alio domine Kemnech". V nasledujúcich storočiach sa názov obce menil len čiastočne - v roku 1560 "Kenyhecz Nempty" a až v 17. storočí sa ustálil na "Kenyhecz", ktorý sa používal až do roku 1920. V uhorskom geografickom lexikóne z roku 1851 sa obec spomína ako maďarsko-slovenská s 579 obyvateľmi. Štatistika z roku 1910 vykazovala v Kechneci 473 obyvateľov, z toho bolo 425 Maďarov, 39 Slovákov, 8 Nemcov a 1 Róm.
V roku 1918 "de facto" a v roku 1920 i "de iure" obec pripadla Česko-Slovensku a jej názov "Kenyhecz" bol poslovenčený do formy "Keňhec". V období rokov 1938 až 1945 bol Kechcnec súčasťou horthyovského Maďarska, no po druhej svetovej vojne opätovne pripadol ČSR. V roku 1945 sa názov obce upravil na "Kehnec" a v roku 1948 do dnešnej podoby.
V období rokov 1964 až 1986 bol Kechnec súčasťou umelo vytvorenej obce Hraničná pri Hornáde, v ktorej boli zoskupené tri obce - okrem Kechneca ešte Milhosť a Seňa. V roku 1986 sa obec osamostatnením Milhosti rozpadla a Seňa s Kechnecom tvorili obec Seňa. V roku 1990 sa obec Kechnec osamostatnila, čím sa administratívne hranice obcí v okolí dostali do stavu spred roka 1964.
Obyvateľstvo.
Podľa sčítania obyvateľov z roku 2001 žilo v Kechneci 876 obyvateľov, z toho bolo 731 (83,5%) slovenskej, 133 (15%) maďarskej a 1 rómskej národnosti.
Hospodárstvo.
V katastrálnom území Kechneca sa nachádza nový a prosperujúci priemyselný park.

</doc>
<doc id="24048" title="Košická Belá" url="https://sk.wikipedia.org/wiki?curid=24048">
Košická Belá

Košická Belá () je obec na Slovensku v okrese Košice-okolie.
Polohopis.
Obec leží v Hámorskej brázde podcelku Kojšovská hoľa, ktorá zaberá východnú časť Volovských vrchov. Úzkym údolím preteká potok Belá, ktorý ústí do vodnej nádrže Ružín. 
Západným okrajom Košickej Belej vedie cesta II/547 z Košíc do Spišského Podhradia, na ktorú sa pripája centrom obce vedúca cesta III/3349. Okresné a zároveň krajské mesto je vzdialené juhovýchodne, Gelnica leží severozápadne a rovnakým smerom sú i vzdialené Krompachy.
Dejiny.
Obec sa vyvíjala ako pôvodne štyri samostatné obce. V roku 1944 bol k obci Košické Hámre (pôvodne "Košické Hámry", , ) pričlenený Malý Folkmar (pôvodne "Malý Folkmár", ). V roku 1967 boli Košické Hámre zlúčené s Košickou Belou a o dva roky neskôr k nej bola pričlenená i obec Ružín (pôvodne "Starý Ružín", ).

</doc>
<doc id="24049" title="Kráľovce" url="https://sk.wikipedia.org/wiki?curid=24049">
Kráľovce

Kráľovce (, ) sú obec na Slovensku v okrese Košice-okolie.
Polohopis.
Obec sa nachádza v Košickej kotline, na ľavom brehu Torysy a okraji výbežkov Slanských vrchov. Leží v severovýchodnej časti okresu Košiceokolie, v blízkosti diaľnice D1, na ktorú je napojená križovatkou "Budimír". Obcou vedie cesta III/3325, ktorá sa v danej križovatke pripája na cestu I/20. Košice sú vzdialené juhozápadne, Prešov severne.
Názov.
Vývin názvu obce
Dejiny.
História obce je prepojená so susedným Ploským, s ktorým ležia na historickej hranici Šariša a Abova. Obec (Malé?) Ploské v Aboskej stolici () je písomne doložená už v roku 1270 ako "terra Lopuspotok", v súvislosti jej darovania magistrovi Reynoldovi. V písomnosti Štefana V. sa uvádza Ploské v Abovskej stolici a vzhľadom na hranicu, vedúcu korytom Kráľovského potoka, išlo o územie južne od tejto línie. Súčasná obec Ploské už ležala na území Šarišskej stolice, preto sa táto donácia vzťahuje na dnešné Kráľovce. Najstaršia priama písomná zmienka pochádza z roku 1388, listina z roku 1410 uvádza názov Malé Ploské, ktoré kráľ Žigmund potvrdil potomkom magistra Reynolda.
Názov Malé Ploské sa používal pre odlíšenie od susednej obce, no od polovice 15. storočia sa začína používať v písomných dokumentoch názov Kráľovce. Neveľká osada mala v roku 1565 iba 11 poddaných sedliakov a 3 želiarov, no po nepokojnom 17. a 18. storočí počet obyvateľov pomaly narastal. Podľa záznamov tu žilo zmiešané obyvateľstvo, používajúce tak slovenský, ako aj maďarský jazyk. Koncom 18. storočia už prevažuje slovenské obyvateľstvo i jazyk a slovenský ráz si obec uchovala do súčasnosti. 
Základná škola v obci začala svoju činnosť dňa 15.12.1920, a niekoľkokrát zmenila svoju adresu. V súčasnosti je spolu s Materskou školou na rovnakej adrese.
Kultúra a zaujímavosti.
- Tufovy kaňón v slanských vrchoch nad obcov Kráľovce
- Poľovnícky kríž na kopci za dedinou, ktorý postavili poľovníci v roku 2018.

</doc>
<doc id="24053" title="Kysak (okres Košice-okolie)" url="https://sk.wikipedia.org/wiki?curid=24053">
Kysak (okres Košice-okolie)

Kysak (v minulosti aj "Kysag", ) je obec na Slovensku v okrese Košice-okolie. Je významným železničným uzlom.
Polohopis.
Vodné toky.
Cez obec preteká rieka Hornád, prameniaca pod Kráľovou hoľou. Rieka tečie prevažne východným smerom a až v Kysaku odbočuje na juh a všeobecne týmto smerom pokračuje až po štátnu hranicu. Pri Kysaku sa do Hornádu vlieva jeden z menších riečnych prítokov – nenápadná malá riečka Svinka.
Kultúra a zaujímavosti.
Organizácie a spolky.
Poľovníci sú organizovaní v Poľovníckom združení Uhrinč, ktoré vzniklo v roku 1992.
V obci pôsobí ženský spevácky zbor Kysačanka, ktorý zaznamenal už nejeden veľký úspech doma a v zahraničí.
Hospodárstvo.
Inžinierske stavby - Výrobňa prefabrikátov (PREFA), patriaca pod Inžinierske stavby sa zameriava na výrobu výrobkov priemyslu stavebných hmôt – betónové panely, prefabrikáty a konštrukcie a patrí k najvýznamnejším a najväčším podnikateľským subjektov v obci Kysak. Z hľadiska priemyselnej produkcie je to jediný výrobný podnik v obci.
Doprava.
V obci sa nachádza Železničná stanica Kysak, ktorá je železničným uzlom pre nasledujúce trate:
Šport.
Obec Kysak funguje bohatým športovým životom. Vyše 30-ročnú tradíciu má Kysacký orientačný beh, trial a polmaratón. Počiatky orientačného behu sa v obci spájajú s menom Stanislav Franko, ktorý si pre tento šport získal mnoho mladých nadšencov. Od roku 1991 v obci funguje Telovýchovná jednota SOKOL Kysak, ktorá združuje okolo 90 členov a organizuje množstvo športových a spoločenských podujatí.

</doc>
<doc id="24057" title="Nižný Čaj" url="https://sk.wikipedia.org/wiki?curid=24057">
Nižný Čaj

Nižný Čaj () je obec na Slovensku v okrese Košice-okolie.
Názov.
Podobne, ako je to v prípade susednej obce Vyšný Čaj, názov Čaj pochádza zo starého slovanského vlastného mena Čavoj, ktoré sa v latinských textoch uvádzalo ako Chaway. V roku 1337 sa Vyšný Čaj uvádza ako Chaway superior a Nižný Čaj ako Chaway inferior.
Prechod od znenia Chaway do znenia Čaj (maď. Csáj) bol spôsobený maďarským vplyvom, keďže v obci bola pretrhnutá kontinuita slovanského osídlenia (po osídlení Maďarmi). Hláska „v“ zo slovanského slova Čavoj vypadla rovnanko, ako vypadla napr. pri pomaďarčení názvu mesta Levoča (maď. Lőcse) alebo názvu mesta Revúca (maď. Rőcze).
Dedina s názvom Čavoj je aj v okrese Prievidza a existujú aj Čavajovce v Chorvátsku.

</doc>
<doc id="24074" title="Poproč (okres Košice-okolie)" url="https://sk.wikipedia.org/wiki?curid=24074">
Poproč (okres Košice-okolie)

Poproč () je obec na východnom Slovensku v okrese Košice-okolie.
Polohopis.
Leží v juhovýchodnej časti Slovenského rudohoria, na ľavom brehu rieky Bodva. Stred obce dosahuje nadmorskú výšku 
Dejiny.
Prvá písomná zmienka o obci Poproč pochádza z roku 1255, keď sa ako kráľovská banícka osada "Olchuan" spomína v listine kráľa Bela IV.
Názov.
Vývin názvu obce
Obyvateľstvo.
V roku 2005 sa v obci narodilo 15 detí (7 chlapcov a 8 dievčat), 32 obyvateľov umrelo. Z obce sa odsťahovalo 18 ľudí a prisťahovalo sa 32 občanov. Bolo uzavretých 7 sobášov, pri ktorých bol aspoň jeden zo snúbencov obyvateľom obce Poproč. K 31. decembru 2005 mal Poproč 2 780 obyvateľov.
Kultúra a zaujímavosti.
Zaujímavosti.
Obec Poproč vydáva vlastné obecné noviny - Popročský obecný populárno-rekreačný občasný časopis.

</doc>
<doc id="24076" title="Rákoš (okres Košice-okolie)" url="https://sk.wikipedia.org/wiki?curid=24076">
Rákoš (okres Košice-okolie)

Rákoš (v minulosti "Rakoš", ) je obec na Slovensku v okrese Košice-okolie.
Polohopis.
Obec sa nachádza juhovýchodne od Košíc, leží na svahu Slanských vrchov v smere na Slanec a Slovenské Nové Mesto.
Dejiny.
Podľa písomných dokladov z roku 1337 sa tu dedina ešte nenachádzala. Listina podrobne opisuje hranice Gábroviec (Gabróc), ktoré patrili opátstvu Krásnej nad Hornádom. V miestach dnešnej obce Rákoš sa uvádza iba cestička, ktorá viedla z Vyšnej Myšle na hrad Slanec.
Rákoš vznikol na území, ktoré patrilo hradu Slanec. V portálnom súpise Abovskej stolice z roku 1427 je zaznamenaných šesť port územia obce Rákoš. Ich majiteľom bol Žigmund z Lučenca, vtedajší pán hradu. Teda aj vtedy to bola iba malá dedinka. V tom čase sa sčítali porty, čiže brány, ktoré viedli do hospodárskych statkov. Takýto hospodársky statok mohol mať aj viac objektov. Ak na jednu portu počítame aspoň sedem ľudí, žilo tu aspoň 42 obyvateľov.
V roku 1565 bol vyhotovený desiatkový súpis, podľa ktorého žilo v Rákoši desať poddaných sedliakov a traja želiari. Súpis panstva Slanca z roku 1686 udáva v Rákoši 13 polovičných usadlostí, ale len sedem z nich bolo obývaných. V tom čase bol Rákoš prevažne maďarskou dedinou, i keď v spomínanom súpise z roku 1565 tam figurovali štyri mená slovenského pôvodu.
Mor a Rákociovské vojny v roku 1686 spôsobili, že Rákoš takmer zanikol. V roku 1715 tam žili len dvaja želiari, v roku 1720 traja poddaní sedliaci. Prílev obyvateľstva udáva listina z roku 1746. Žilo tu 65 obyvateľov, z toho 24 detí. Lexikón z roku 1773 udáva, že sa tu rozprávalo prevažne po slovensky. V roku 1851 tu žilo 215 obyvateľov.
Názov.
Je dôvodné sa domnievať, že názov obce vznikol od slovanského slova Rákoš, ktorým sa zvyčajne označoval potok bohatý na výskyt rakov. Potoky tohto názvu nájdeme na Ukrajine, kde nebol maďarský vplyv pri vytváraní názvov, ale i v Maďarsku. Niekedy boli tieto potoky označované ako Rakovica, od čoho vzniklo maďarské Rakaca. Obec mohla byť označovaná aj ako Rakovec, čo pomaďarčené znelo ako Rákóc.
Z roku 1321 sa pri opise chotára obce Slivník v Abovskej stolici uvádza potok Rakolchpothokam teda Rakovec. Slovo Rákoš je teda pravdepodobne najskôr pomaďarčené označenie Rakovec, neskôr čiatočne poslovenčené (Rakovec - Rákóc - Rákoš).

</doc>
<doc id="24098" title="Trstené pri Hornáde" url="https://sk.wikipedia.org/wiki?curid=24098">
Trstené pri Hornáde

Trstené pri Hornáde (v minulosti "Nádošť", ) je obec na Slovensku v okrese Košice-okolie.
Polohopis.
Vodné toky.
V tesnej blízkosti obce tečie rieka Hornád, ktorá má neporušený smer toku (meandre) až po hranicu s Maďarskom. Do rieky Hornád sa na území obce vlieva Trstenský potok.
Vodné plochy.
Medzi obcou a Slanskými vrchmi sa za družstevnými poľami nachádza malý romantický rybník, ktorý je vybudovaný na Trstenskom potoku. Ten slúži aj ako záchytná stanica vody tečúcej z neďalekých lesov do Trstenského potoka. V minulosti slúžila táto vodná plocha na rekreačné účely a rybolov, no v súčasnosti je toto územie zarastené a vo vodnej nádrži je množstvo usadeného bahna z priľahlých polí. Uvažuje sa o znovunavrátení atraktivity tohto miesta miestnymi aktivistami. Oficiálny názov tohto rybníka je Vodná nádrž Trstené.
V tesnej blízkosti Hornádu na začiatku obce sa nachádza mŕtve rameno tejto rieky, ktoré miestni nazývajú "Starý Hornád". V minulosti bolo toto miesto obecným smetiskom, kde sa zvážal odpad rôzneho druhu. V súčasnosti sa najmä vďaka aktivite občianskeho združenia "Priatelia trstenskej prírody" stáva z tohto územia krásna oddychová zóna, ktorú už navštevuje čoraz viac domácich, ale aj cudzích návštevníkov.
Dejiny.
Pravek a starovek.
Územie chotára obce bolo osídlené už v praveku. Svedčia o tom náleziská z paleolitu, neolitické sídlo bukovohorskej kultúry, ako aj nálezy z hallštattskej železnej doby a z dôb Rímskej ríše.
Stredovek.
Neďaleko obce boli objavené zvyšky slovanského osídlenia z 9. až 12. storočia. Obec sa prvýkrát spomína vo varadínskom registri v roku 1215 ako "Zaka", resp. "Saka". Pomenovanie obce – Saka – zrejme pochádza od slovanského slova "sak", čo do dnešnej slovenčiny možno preložiť ako vrece alebo sieť. Obec bola pravdepodobne po tatárskom vpáde v roku 1241 až do roku 1265 vyľudnená. Vtedy bola obec darovaná služobníkovi Hertvikovi, kastelánovi hradu Tubul a jeho bratovi Herrikovi. Noví majitelia obce zaľudnili maďarským obyvateľstvom a dali jej nové meno – Nádasd. Maďarské "nádas" v slovenčine znamená "trstené", podľa čoho bola aj v roku 1948 vytvorený nový slovenský názov. V roku 1427 pri vyberaní portálnej dane obec nebola zdanená, čo môže znamenať, že bola opätovne vyľudnená. Neskôr, v 16. storočí, sa spomína obyvateľstvo ako prevažne rímskokatolícke.
Novovek.
Nový rímskokatolícky kostol zasvätený svätej Anne dala vybudovať zemepánska rodina Czeczeyovcov. Protiturecké a stavovské boje mali za následok rapídny úbytok obyvateľstva. Po skončení povstania Františka II. Rákociho a morovej epidémie v roku 1711 došlo k opätovnému vyľudneniu obce. V roku 1715 tu žili len 3 sedliacke a 7 želiarskych rodín. Obec sa začal postupne osídľovať najmä slovenským obyvateľstvom. V roku 1746 mala obec 335 obyvateľov, malú prevahu mali Slováci. Pri sčítaní obyvateľov v roku 1828 napočítali 1 208 osôb, prevažne Slovákov. V dôsledku cholerových epidémií v polovici 19. storočia sa počet obyvateľov znížil na 958 ľudí. Aj na Trstené pri Hornáde koncom 19. storočia doľahla maďarizácia. Pred prvou svetovou vojnou sa v miestnych školách vyučovalo výlučne maďarsky.
Od roku 1918.
V lete roku 1919 obec na krátky čas obsadili vojaci maďarskej Červenej armády a stala sa súčasťou Slovenskej republiky rád. Počet obyvateľov obyvateľov za prvej Česko-slovenskej republiky mierne narástol. Po Viedenskej arbitráži aj Trstené pripadlo horthyovskému Maďarsku. Maďarské vojsko, žandári a úradníci prišli do obce 10. novembra 1938. Potom nastúpila prudká maďarizácia obyvateľov slovenskej národnosti. Mnohí obyvatelia boli odoslaní na vojenský výcvik a následne boli odvelení na ruský front. Trstené bolo oslobodené 18. decembra 1944, ale v okolí sa ešte v januári 1945 odohrávali boje o Košice a okolie. V roku 1948 bol zmenený názov obce z "Nádošť" na "Trstené pri Hornáde".
Názov.
Vývin názvu obce
Školstvo.
V obci je materská škola s 3 triedami, základná deväťročná škola, v ktorej nájdete školskú knižnicu, školský klub detí pri ZŠ a pre potreby výučby alebo vyplnenie voľnočasových aktivít slúži aj obecná knižnica na obecnom úrade.
Doprava.
Obec Trstené pri Hornáde je s krajským mestom Košice spojená pravidelným autobusovým spojením. Najbližšie železničné stanice sú v obciach Gyňov, Čaňa alebo Nižná Myšľa.

</doc>
<doc id="24103" title="Veľká Lodina" url="https://sk.wikipedia.org/wiki?curid=24103">
Veľká Lodina

Veľká Lodina () je obec na Slovensku v okrese Košice-okolie.
Polohopis.
Nadmorská výška v strede obce je 258 m. Obec leží na severozápade Slovenského rudohoria, v celku Čierna hora, v nádhernej doline Hornádu, približne 25km severozápadne od Košíc.
Dejiny.
Najstaršia písomná zmienka o obci je z roku 1423, kedy ju kráľ Žigmund dal ako dar šľachticom z Pavloviec. Obec založili pĺtníci a drevorubači, ktorí splavovali drevo po rieke Hornád až do Košíc. Obec vznikla už v prvej polovici 14. storočia a až do roku 1423 bola kráľovským majetkom panstva Sokoľ. V rokoch 1423 až 1429 ju vlastnili šľachtici z Pavloviec, neskôr sa stalo vlastníkom obce mesto Košice.
Názov.
V písomnostiach z 15. – 16. storočia sa vyskytuje pod názvom Ladna, Alsowladna, Naghladna - maďarizované tvary pôvodných slovenských názvov Lodina, Nižná Lodina a Veľká Lodina. 
Základ názvu Lodina je nepochybne odvodený od slova loď.

</doc>
<doc id="24107" title="Vyšný Čaj" url="https://sk.wikipedia.org/wiki?curid=24107">
Vyšný Čaj

Vyšný Čaj () je obec na Slovensku v okrese Košice-okolie.
Názov.
Podobne, ako je to v prípade susednej obce Nižný Čaj, názov Čaj pochádza zo starého slovanského osobného mena Čavoj, ktoré sa v latinských textoch uvádzalo ako Chaway. V roku 1337 sa Vyšný Čaj uvádza ako Chaway superior a Nižný Čaj ako Chaway inferior. Prechod od znenia Chaway do znenia Čaj (maď. Csáj) bol spôsobený maďarským vplyvom, keďže v obci bola pretrhnutá kontinuita slovanského osídlenia (po osídlení Maďarmi). Hláska "v" zo slovanského slova Čavoj vypadla rovnako ako vypadla napr. pri pomaďarčení názvu mesta Levoča (maď. Lőcse) alebo názvu mesta Revúca (maď. Rőcze). Dedina s názvom Čavoj je aj v okrese Prievidza a existujú aj Čavajovce v Chorvátsku.

</doc>
<doc id="24111" title="Vyšný Medzev" url="https://sk.wikipedia.org/wiki?curid=24111">
Vyšný Medzev

Vyšný Medzev (, ) je obec na Slovensku v okrese Košice-okolie.
Polohopis.
Obec sa nachádza v údolí Bodvy, na severnom okraji Medzevskej pahorkatiny a juhozápadnom okraji Volovských vrchov. Od Medzeva je vzdialený severne, od Košíc západne a od Rožňavy východným smerom.
Symboly obce.
Erb obce bol schválený po osamostatnení od mesta Medzev a pozostáva z červeného štítu, na ktorom je zlatými ratolesťami ovenčená horná polovica postavy striebroodetej Panny Márie so zlatou, červeno vystlatou uzavretou korunou. V ľavej ruke drží zlatý, dvojitý kríž ukončený žezlom, v pravej ruke drží zlaté zemské jablko. V spodnej časti sú strieborné skrížené banícke kladivká na zlatých rukovätiach nad strieborný trojvrším.
Pečať Vyšného Medzeva je okrúhla, v medzikruží má vyrytý kruhopis: * MARIA : MAGDALÉNA : PATRONA : SUPERIORI : MEZENZEVEN : 1672. Pečatné pole má po obvode dve ratolesti, vyrastajúce z trojvŕšia, ktoré končia kvietkami. Trojvŕšie vypĺňa dolný výsek porísk skrížených baníckych kladiviek, z ich horného výseku vyrastá a stred pečate vypĺňa Madona s dieťaťom a dvojramenným krížom. 
Vlajka obce pozostáva zo štyroch pozdĺžnych pruhov vo farbách červená, žltá, biela a červená. Je ukončená s tromi cípmi.
Dejiny.
Najstaršia písomná zmienka pochádza z roku 1427, no dejiny obce sú úzko späté so susedným Medzevom. Osídlenie oblasti bolo z väčšej časti dôsledkom kolonizácie, preto aj obyvatelia sa zaoberali najmä baníctvom a hutníctvom kovov. Vyšný Medzev sa aj vďaka rýchlemu rozvoju získal od cisára Leopolda štatút slobodného kráľovského banského mesta. Mária Terézia mestečku priznala trhové právo a Vyšný Medzev ekonomicky prosperoval. Vzniklo námestie a remeselníci si zakladali svoje cechy. Okrem baníkov a hutníkov tu pôsobili pivovarníci, kováči, uhliari, šindliari, krajčíri a pod. Miestne baníctvo však začalo v 2. polovici 19. storočia upadať, čo spôsobilo vysťahovalectvo obyvateľov do Ameriky. Časť obyvateľstva sa začala venovať poľnohospodárstvu, na ktoré však v oblasti neboli ideálne podmienky. 
Po viedenskej arbitráži sa v novembri 1938 Vyšný Medzev stal súčasťou okresu Gelnica, no bola pohraničnou obcou. Hranica bola južne od obce, čím došlo k skomplikovaniu dopravy od Moldavy. Do roku 1960 bola obec samostatná, do roku 1999 bola aj s osadou Lucia Baňa pričlenená k Medzevu. Po roku 1999 je obec aj s osadou Lucia Baňa opäť samostatnou.

</doc>
<doc id="24113" title="Zádiel" url="https://sk.wikipedia.org/wiki?curid=24113">
Zádiel

Zádiel (v minulosti "Zadiel", ) je obec na Slovensku v okrese Košice-okolie. V rokoch 1964 až 1990 bol Zádiel súčasťou obce Zádielske Dvorníky.
Polohopis.
Obcou preteká Blatnický potok a v blízkosti obce sa nachádzajú Hrhovské rybníky. Severne od obce sa nachádza krasový kaňon Zádielska tiesňava. Vďaka tejto národnej prírodnej rezervácii je v obci a okolí rozšírená cykloturistika a pešia turistika.
Doprava.
Autobusom - Moldava nad Bodvou, smer Zádiel, Hrhov, Jablonov nad. T. Silická Jablonica, alebo vlakom, zastávka Dvorníky - Zádiel.

</doc>
<doc id="24114" title="Cyril Dudáš" url="https://sk.wikipedia.org/wiki?curid=24114">
Cyril Dudáš

Prof. ThDr. Cyril Dudáš (* 8. február 1910, Zeleneč – † 10. január 1982, Bratislava); slovenský novotomistický filozof, teológ a pedagóg.
Život.
Gymnázium absolvoval a teológiu začal študovať v rodisku, štúdium teológie dokončil v Olomouci, kde bol 5. 7. 1935 vysvätený za kňaza. Po získaní doktorátu teológie roku 1938 pôsobil ako profesor náboženstva v Novom Meste nad Váhom a na prvom štátnom gymnáziu v Bratislave. V roku 1941 prešiel na Rím. kat. bohosloveckú fakultu Slovenskej univerzity v Bratislave, kde prednášal kresťanskú sociológiu, filozofiu, mravouku a morálnu teológiu, a to od roku 1947 ako docent a od roku 1950 ako profesor, nepretržite až do roku 1982. Bol členom Mierového hnutia katolíckeho duchovenstva a následne Mierového združenia Pacem in terris. V rokoch 1953 – 1963 bol dekanom Cyrilometodskej bohosloveckej fakulty v Bratislave. Pochovaný je v rodisku. Dudáš prispieval mnohými článkami i vedeckými štúdiami najmä do týchto časopisov a novín: Duchovný pastier, Kultúra, Katolícke noviny, Smer, Filozofický sborník, Sociologický sborník, Verbum a Nová práca. Je autorom vyše stovky vedeckých odborných a duchovno-výchovných štúdií, ako aj desiatich knižných diel
a skrípt.

</doc>
<doc id="24127" title="Jozef Bednárik" url="https://sk.wikipedia.org/wiki?curid=24127">
Jozef Bednárik

Jozef Bednárik (* 17. september 1947, Zeleneč – † 22. august 2013, Bratislava) bol slovenský herec a divadelný režisér.
V roku 1970 absolvoval štúdium herectva na VŠMU v Bratislave. V rokoch 19711981 bol herec, od roku 1981 režisér (Divadla Andreja Bagara). Bol tiež režisérom bývalého „Divadla Z“ zo Zelenča. Ako hosť režíroval v divadlách v Bratislave, Brne, Prahe a v zahraničí. 
V roku 1986 dostal titul zaslúžilý umelec.
Zomrel 22. augusta 2013 ako 65-ročný v Univerzitnej nemocnici v Bratislave na „vážne metabolické a kardiálne zlyhanie“.

</doc>
<doc id="24134" title="Plačlivé" url="https://sk.wikipedia.org/wiki?curid=24134">
Plačlivé

Plačlivô alebo Plačlivé je jeden z menej známych vrcholov Západných Tatier, ležiaci v hrebeni medzi vrcholmi Baníkov a Ostrý Roháč.
Vrchol je tvorený ostrým bralnatým končiarom. Plačlivô sa v minulosti nazývalo aj Plačlivý Roháč. Plačlivé má na severe a po väčšine aj na juhu strmé skalné steny.
Výhľad.
Z vrcholu je prekrásny výhľad na Ostrý Roháč, Baranec, do Smutnej doliny či na Roháčske plesá.
Turistika.
Cez Plačlivé vedie červená turistická hrebeňová značka č. 0862 zo Sivého vrchu do Pyšného sedla. Ďalej na jeho vrchole začína žltá turistická značka č. 8618 do Žiarskeho sedla a na Baranec.

</doc>
<doc id="24477" title="Česká a Slovenská Federatívna Republika" url="https://sk.wikipedia.org/wiki?curid=24477">
Česká a Slovenská Federatívna Republika

Česká a Slovenská Federatívna Republika (skr. ČSFR; po česky "Česká a Slovenská Federativní Republika") bol oficiálny názov Česko-Slovenska (podľa zákona 101/1990 Zb.) od 23. 4. 1990 do zániku Česko-Slovenska 31. 12. 1992. Česko-Slovensko bolo v tom čase demokratický federatívny štát na území Česka a Slovenska. Názov sa v rozpore s vtedajšími Pravidlami slovenského pravopisu a Pravidlami českého pravopisu úmyselne píše s veľkými začiatočnými písmenami vo všetkých slovách názvu (v neskorších Pravidlách slovenského pravopisu bol názov uvedený ako výnimka z bežných pravidiel).
Zemepisný názov ČSFR znel v slovenčine "Česko-Slovensko" a v češtine "Československo". ČSFR mala v rokoch 1990 – 1992 dve zemepisné mená i pri prekladoch do cudzích jazykov: so spojovníkom v prekladoch zo slovenčiny (napr. anglicky "Czecho-Slovakia", francúzsky "Tchéco-Slovaquie", nemecky "Tschecho-Slowakei" atď.) a bez spojovníka v prekladoch z češtiny (napr. anglicky "Czechoslovakia", francúzsky "Tchécoslovaquie", nemecky "Tschechoslowakei" atď.).
Ďalšie podrobnosti pozri v článku Česko-Slovensko a jeho podčlánkoch, najmä článku Dejiny Česko-Slovenska.

</doc>
<doc id="24728" title="Železo" url="https://sk.wikipedia.org/wiki?curid=24728">
Železo

Železo (lat. "Ferrum") je chemický prvok v Periodickej tabuľke prvkov, ktorý má značku Fe a protónové číslo 26. Železo je pomerne mäkký, striebrosivý kov. Patrí medzi prechodné prvky. Chemicky je pomerne reaktívne, reaguje s kyselinami za uvoľňovania vodíka. Pôsobením vzdušnej vlhkosti a kyslíka sa oxiduje za vzniku zmesi hydratovaných oxidov a hydroxidov železa, nazývaných hrdza. Tento proces je veľký problém pre priemysel, nakoľko železo je jeden z najpoužívanejších kovov. Ako ochrana sa používajú rôzne nátery, pasivácia pôsobením kyseliny fosforečnej (vznik pevnej vrstvičky fosforečnanov), pokovovanie, atď.
Zlúčeniny.
Najbežnejší oxidačný stupeň zlúčenín železa je +2 a +3. Zo zlúčenín sú to najmä oxid železnatý (FeO), oxid železitý (Fe2O3), a podvojný oxid železnato-železitý (Fe3O4). Používajú sa najmä na výrobu čistého železa.
Železo ako prechodný prvok tvorí množstvo komplexov, v nich vystupuje najčastejšie v koordinačných číslach 4 a 6. Komplexy železa sú pomerne stabilné. Z najznámejších uvedieme hexakyanoželeznatan draselný (žltá krvná soľ) K4[Fe (CN)6], hexakyanoželezitan draselný (červená krvná soľ) K3[Fe (CN)6] – používané v analytickej chémii, a pentakarbonyl železa Fe (CO)5, používaný na laboratórnu prípravu čistého železa.
Ďalšie používané zlúčeniny sú síran železnatý (FeSO4), chlorid železitý (FeCl3).
Je známy aj výskyt oxidačných stupňov +4, +5, +6 (K2FeO4). Dané zlúčeniny sú veľmi silné oxidovadlá.
Výskyt.
Železo je jedným z najrozšírenejších prvkov v zemskom telese (5 hm. %). Jeho distribúcia však nie je rovnomerná, smerom od povrchu k jadru jeho obsah narastá, samotné jadro je tvorené zliatinou niklu a železa v pomere ~85 % Fe: ~6 % Ni.
V prírode sa železo vyskytuje v rôznych, najčastejšie mafických horninách – bazalt a mineráloch – pyroxény, amfiboly, olivín. Významné minerály železných rúd, z ktorých sa železo priemyselne vyrába sú: hematit, limonit, v magnetit, siderit. Mnohé iné minerály obsahujú tiež železo, no jeho extrakcia z nich nie je rentabilná resp. energeticky veľmi náročná, napr. pyrit. Svetovo najvýznamnejšími ložiskami železných rúd sú takzvané páskované železné formácie.
Výskyt čistého železa je vzácny (niektoré náleziská v Grónsku a Švédsku). Nachádza sa aj tzv. železných meteoritoch, v podobe zliatin s niklom.
Výroba.
Železo je ľudstvu známe už od staroveku (halštadská a laténska doba), jeho väčšia priemyselná produkcia sa začala až v 18. storočí. Na výrobu sa používajú už vyššie spomenuté rudy (hematit, magnetit, siderit, limonit).
Výroba je založená na redoxných reakciách s oxidom uhoľnatým, resp. uhlíkom v tzv. vysokých peciach. Do vysokej pece sa dávkujú upravené rudy, koks a vápenec, príp. oxid kremičitý. Teplota v peci je okolo 1 800 °C a prebieha tam niekoľko procesov:
CaO + SiO2 → CaSiO3
Celý proces prebieha nepretržite, do vrchnej časti sa pridáva ruda, koks, troskotvorné prísady a zo spodnej časti sa v pravidelných intervaloch odpúšťa roztavené železo (odpich železa).
Pyrit sa nepoužíva ako surovina na výrobu železa, nakoľko obsahuje síru, ktorá vytvára nežiaduce sulfidy.
Použitie.
Železo je najpoužívanejší kov. Surové železo obsahuje okrem uhlíka aj rôzne prímesi, preto nemá vhodné vlastnosti na priame použitie. Jeho úpravou sa vyrábajú rôzne druhy liatin . Liatina je pomerne tvrdá, ale krehká, s malými možnosťami ďalšieho spracovania. Má však veľmi dobré lejacie vlastnosti. Preto sa používa na výrobky, kde nie je požadovaná veľká presnosť opracovania a ktoré je možné vyrobiť odlievaním (napr. poklopy, radiátory). Existujú však aj typy liatin s upravenými vlastnosťami.
Odstraňovaním uhlíka zo surového železa sa získava oceľ, ktorá je neporovnateľne lepšie spracovateľná, je kujná, ohybná. Prísadami iných kovov (mangán, chróm, vanád, wolfrám, kobalt a i.) sa upravujú rôzne mechanické vlastnosti ocele (pevnosť, tvrdosť, chemická odolnosť a mnoho ďalších). S oceľou sa stretávame v každodennom živote (doprava, priemysel, stroje, stavebníctvo).
Viac informácií o použítí železa nájdete v kategóriách ' a '
Biologický význam.
Železo je dôležitý biogénny prvok. Ako centrálny atóm organokovového komplexu hemu, zabudovaného do bielkoviny hemoglobín hrá dôležitú úlohu v organizme teplokrvných živočíchov pri transporte kyslíka z pľúc do buniek.
Hemoglobín je viazaný v červených krvinkách. Kyslík je na hemoglobín viazaný koordinačnou väzbou. Problém nastáva, ak sa do pľúc dostane ligand s väčšou väzbovou energiou (oxid uhoľnatý), ktorý vytlačí kyslík a dochádza k zablokovaniu jeho prenosu.
Hlavným zdrojom železa v potrave sú vnútornosti (pečeň, srdce) a mäso, ale aj strukoviny a listová zelenina.

</doc>
<doc id="24967" title="Anton Štefánek" url="https://sk.wikipedia.org/wiki?curid=24967">
Anton Štefánek

Prof. PhDr. Anton Štefánek (* 15. apríl 1877, Veľké Leváre – † 29. apríl 1964, Žiar nad Hronom) bol slovenský politik a zakladateľ slovenskej sociológie.
Život.
Narodil sa v rodine Antona Štefánka a jeho manželky Antónie rodenej Filustekovej. Študoval vo Viedni históriu, filozofiu a geografiu, štúdium dokončil neskôr v Bratislave. Už v predvojnovej Viedni sa zapájal do činnosti slovenských akademických spolkov a politických skupín, publikoval články o slovenskej otázke, kontaktoval sa so zahraničnými intelektuálmi (napr. Robert William Seton-Watson), cez ktorých ovplyvňoval zahraničnú verejnú mienku o Slovensku.
Ideovo bol blízky hlasistom a bol výrazne ovplyvnený myslením Tomáša Garrigua Masaryka. Ako jeden z prvých slovenských politikov začal preferovať česko-slovenskú národnú jednotu, ešte dávno pred vznikom Česko-Slovenska. V prvej republike nadviazal na túto činnosť v praktickej politike a publicistike. Bol členom agrárnej strany, ktorú reprezentoval ako poslanec Národného zhromaždenia, krátko aj vo vláde ako minister školstva a národnej osvety.
V publikačnej činnosti obhajoval ideu "československého politického národa", pričom akceptoval určité kultúrne a jazykové rozdiely medzi Slovákmi a Čechmi. Snažil sa formovať slovenskú sociológiu ako vedný predmet. Od roku 1937 bol profesorom aplikovanej sociológie na Filozofickej fakulte Univerzity Komenského v Bratislave. V rokoch 1945 až 1946 bol jej rektorom. Po roku 1949 bol donútený odísť do ústrania a bol perzekvovaný.

</doc>
<doc id="24969" title="Slovenská Nová Ves" url="https://sk.wikipedia.org/wiki?curid=24969">
Slovenská Nová Ves

Slovenská Nová Ves je obec na Slovensku v okrese Trnava. Obec leží na juhovýchodnom okraji Trnavskej pahorkatiny na nive potoka Gidra. Takmer celý kataster obce je odlesnený. S obcou prakticky splynula staršia osada Kortuelus.
História.
Archeologické nálezy potvrdili osídlenie lokality už v eneolite. Veľkomoravské osídlenie potvrdilo pohrebisko, objavené v intraviláne obce, kedy sa počas záchranného archeologického výskumu podarilo odkryť 5 hrobov z 9. storočia. 
Prvá písomná zmienka pochádza z roku 1245. Obec často menila zemepánov – v 16. storočí patrila kláštoru klarisiek v Trnave a polovica Földesovcom, neskôr patrila Farkasovcom, Zichyovcom, Pálffyovcom a Batthányiovcom. Obec bola väčšinu histórie poľnohospodárskym sídlom, tento charakter si zachovala aj po roku 1918. Roku 1934 štrajkovali poľnohospodárski robotníci na miestnom veľkostatku. V roku 1952 tu bolo založené JRD, v roku 1962 bolo zlúčené s JRD vo Voderadoch. V obci bola vybudovaná cestná radová zástavba. 
Nachádza sa tu neskorobarokový rímskokatolícky kostol sv. Jozefa z 18. storočia.
Osobnosti.
Bronislav Ignác Kramár, OPraem - opát kláštora premonštrátov v Želive, rodák z obce. Narodený 31. októbra 1945, zomrel 20. júna 2020 v Želive.

</doc>
<doc id="25195" title="Horné Dubové" url="https://sk.wikipedia.org/wiki?curid=25195">
Horné Dubové

Horné Dubové je obec na Slovensku v okrese Trnava.
V obci je rímskokatolícky kostol sv. Martina z roku 1720.
Obec Horné Dubové leží v severnej časti okresu Trnava. Je vzdialená 19 km od okresného mesta severným smerom a 3 km od úpätia Malých Karpát severozápadným smerom. Leží na Trnavskej pahorkatine, ktorú zo západu a zo severu ohraničujú Malé Karpaty, zo severovýchodu Považský Inovec a z juhu Podunajská pahorkatina. Nachádza sa v plytkej doline Dubovského potoka s nadmorskou výškou 200 – 
Kataster obce má takmer tvar štvorca a jeho celková výmera predstavuje 728 ha. 
Chotár dediny tvoria ploché chrbty pokryté mocnou prikrývkou spraše a okrem lužných porastov v doline je odlesnený. Na spraši chrbtov sú černozemné a hnedozemné pôdy, v doline lužné. Okrem zastavanej plochy objektívne neplodných plôch a 2 ha lesa je všetka pôda poľnohospodársky využitá. 
Obec leží v teplej klimatickej oblasti s mierne suchým podnebím a miernymi zimami. Priemerná dlhodobá ročná teplota predstavuje 9 °C. Dlhodobý priemer ročného úhrnu zrážok je asi 700 mm. 
Horné Dubové patrilo do Bratislavskej župy. Dnes je súčasťou Trnavského kraja a Trnavského okresu.

</doc>
<doc id="25196" title="Dobrá Voda (okres Trnava)" url="https://sk.wikipedia.org/wiki?curid=25196">
Dobrá Voda (okres Trnava)

Dobrá Voda je obec na Slovensku v okrese Trnava.
V obci sa nachádza rímskokatolícky kostol Narodenia Panny Márie z roku 1820 a kaplnka Najsvätejšej Trojice z roku 1730.
Zaujímavosti.
Lokalita Dobrá Voda bola najaktívnejšou slovenskou seizmickou oblasťou v 20. storočí a v roku 1906 tu zaznamenali aj najsilnejšie zemetrasenie na území Slovenska v minulom storočí. Zároveň je to najbližšie seizmické územie k jadrovej elektrárni Jaslovské Bohunice.
Nad obcou sa nachádza zrúcanina hradu Dobrá voda.
V katastri obce sa bol odvŕtaný hlboký štruktúrny vrt DV-1 Dobrá Voda, hlboký 1140,8 m.
Osobnosti.
V obci Dobrá Voda na sklonku života žil slovenský spisovateľ a básnik Ján Hollý. Do obce prišiel po tridsaťročnom pôsobení v Maduniciach, kde pri požiari v máji 1843 prišiel o všetok svoj majetok a bol aj zranený. V tomto období požiadal cirkevnú vrchnosť o penziovanie a v núdzi sa ho ujal farár z Dobrej Vody Martin Lackovič (priateľ a bývalý spolužiak).
V Dobrej Vode pôsobil až do svojej smrti 14. apríla 1849 a je pochovaný na miestnom cintoríne.
11. mája 1854 mu odhalili nad hrobom pomník s textom od Ľudovíta Štúra a bustou od slovenského sochára Ladislava Dunajského.
Jánovi Hollému je venovaná aj Pamätná izba na farskom úrade otvorená v roku 1985.

</doc>
<doc id="25200" title="Šúrovce" url="https://sk.wikipedia.org/wiki?curid=25200">
Šúrovce

Šúrovce je obec na Slovensku v okrese Trnava.Staršia literatúra spomína, že pomenovanie obce pochádza podľa močiarov a šúrov -  rozbahnených mokrých miest, kde boli na spevnených miestach predné stráže – varty. Ležala na dôležitej ceste smerujúcej od Baltu a Čiech cez Holič, Šaštín, Trnavu a pokračovala k Štúrovu a Budínu na Balkán.
Polohopis.
Časti obce.
Obec vznikla spojením pôvodných obcí Veľké Šúrovce, Valtov Šúr, Varov Šúr a Zemianske Šúrovce. Názvy častí Valtov Šúr a Varov Šúr sa neoficiálne používajú dodnes.
Vodné toky.
Približne 1 km na východ od obce preteká rieka Váh.

</doc>
<doc id="25206" title="Jaslovské Bohunice" url="https://sk.wikipedia.org/wiki?curid=25206">
Jaslovské Bohunice

Jaslovské Bohunice ("do roku 1958 oddelene Jaslovce a Bohunice") je obec na Slovensku v okrese Trnava.
V obci je rímskokatolícky kostol sv. Michala archanjela z roku 1836.
Obec je známa najmä vďaka blízko ležiacej Atómovej elektrárni v Jaslovských Bohuniciach (EBO) a podniku Jadrová a vyraďovacia spoločnosť (JAVYS).
Z histórie.
Novodobá história: Pôvodne samostatné obce boli 12.7.1958 zlúčené Uznesením Krajského národného výboru v Bratislave č. 164/1958. Napriek tomu mali tieto obce (Jaslovce a Bohunice) spoločnú faru, kostol a školu. Pôvodne mala obec vzniknutá zlúčením niesť názov Bohunice. K 1.1.1959 došlo však k rozpusteniu miestnych národných výborov. Úradný názov obce teda od roku 1959 znie Jaslovské Bohunice na základe rozhodnutia Povereníctva vnútra č. SVV/1-6219/1959. V roku 1975 boli k obci pripojené administratívne aj obce Paderovce a Radošovce. Koncom roka 1990 sa obec Radošovce osamostatnila a prestala byť súčasťou obce Jaslovské Bohunice. Z toho dôvodu ďalej vývoj a historické aspekty k obci Radošovce neuvádzame.
Staršia história: Pohľad do minulosti siaha až do praveku. V Jaslovských Bohuniciach bolo objavené pohrebisko skrčencov spred 3 500 rokov, pozostatky ľudu s kanelovou keramikou z mladšej doby kamennej, ale aj sídlisko z mladšej doby bronzovej.
Prvý písomný záznam, v ktorom sa Bohunice spomínajú, pochádza z roku 1113. Paderovce sa v záznamoch prvýkrát vyskytujú až v roku 1333 a Jaslovce sú dokumentované od roku 1438.
O úrodné polia trnavskej tabule mali vždy záujem zemepáni. V starobylých, latinsky písaných dokladoch sa ako majitelia obce spomínajú napríklad kláštor svätého Hypolita na Zobore, magister nitrianskej stolice Sebes, ktorý ich dostal od kráľa Ondreja II., Béla IV. v roku 1258 potvrdil kúpu Bohuníc Zochudovi a Sefereldovi, istý čas patrila obec i grófovi Pálffymu a mnohým ďalším.
Významnou súčasťou histórie obce Jaslovské Bohunice bol i notariát. Veľmi vzácne sú prvé záznamy v 274 stranovom zápisníku notára a richtára, obecného hospodárstva z rokov 1840-1892. Tento zápisník patrí medzi najcennejšie svedectvá o obci, o počiatku a vývoji notariátu.
Historický pôvod názvu obcí: Starí slovania, ktorí žili v osadách v Poblaví spájali neskorší názov osady s názvom vladyku Bohuna, ktorý pomáhal kniežaťu Slavomírovi v boji proti frantským vojskám. Slávny rod sa neskôr rozvetvil a obsadil postupne blízke územia a tak vznikli ďalšie osady s názvom Maléí Bohunice (dnešné Jaslovce), tzv. Druhé Bohunice (rozumej akoby "iné", dnešné Paderovce). Kreovanie názvov obcí vychádzalo i z jazykov, ktoré sa na danom území počas historických období používali: latinčina, maďarčina, slovenčina. 
Bohunice: r. 1113 villa Bagan, r. 1401 villa Bohunicz, r. 1913 Apátszentmihály, r. 1920 Bohunice 
Jaslovce: r. 1326 villa minor Baganya, r. 1438 Jazloucz, r. 1913 Jászló, r. 1920 Jaslovce
Paderovce: r. 1229 terra altera Bogvna, r. 1438 Podorowcz, r. 1913 Pagyár, r. 1920 Paderovce 
"To boli len niektoré názvy z porovnateľného historického obdobia vybrané pre názornosť ich postupného vývoja až do súčasnej podoby."
Všetky tri časti Jaslovských Bohuníc – Jaslovce, Bohunice i Paderovce – mali k sebe vždy veľmi blízko. Dôkazom je aj ich spoločný patrón, svätý Michal Archanjel, ktorý sa stal dominantou historických pečatí. Na Bohunickej pečati z roku 1768 je zobrazený s krížom na hlave, s mečom v pravej a váhami v ľavej ruke. Na rozdiel od Jaslovskej pečate, pochádzajúcej z roku 1603, má pod pravou rukou šesťcípu hviezdu. Paderovská pečať z roku 1768 je veľmi podobná. Novú pečať, s ktorou obec Jaslovské Bohunice podpisuje novodobú históriu, získala 25.mája 1992. Aj na nej je dominantou svätý Michal Archanjel – s mečom a váhami, krížom na hlave a šesťcípou hviezdou.
"Zdroj: Geografia "V presýpaní času" autorov PaeDr. Ján Čapka, Doc. PhDr. Vladimír Rábik PhD., Mgr. Zuzana Rábiková, Ing. Viliam Jablonický, ISBN 978-80-971399-0-2, Jaslovské Bohunice 2013"
Poloha obce.
Obec sa rozprestiera v povodí potoka Blava (Poblavie), ktorý pramení v pohorí Malé Karpaty vzdialenom cca 10 km, konkrétne v katastri obce Dobrá Voda. Potok preteká obcami: Dobrý Voda, Dechtice, Kátlovce, Paderovce, Radošovce, Bohnice, Jaslovce, Malženice, Bučany. Za obcou Bučany sa vlieva do riečky Dudváh. Celková dĺžka toku potoka Blava je 47 km. Obec je položená v malom údolí, ktorým potok Blava preteká. 
Osobnosti.
Peter Hanák - novinár

</doc>
<doc id="25207" title="Brestovany" url="https://sk.wikipedia.org/wiki?curid=25207">
Brestovany

Brestovany sú obec na Slovensku v okrese Trnava.
Názov obce je odvodený od stromu brest, ktorý v minulosti rástol v jej okolí vo veľkom množstve. Brestovany majú niečo cez 2 500 obyvateľov. Významnými budovami sú novozrekonštruovaná budova základnej školy, ktorá sa nachádza v priestoroch kaštieľa, ďalej je to rímskokatolícky kostol zasvätený sv. Jánovi Krstiteľovi, postavený v roku 1776 a kaplnka sv. Martina, datovaná od roku 1767.Brestovany má relatívne mladých obyvateľov. 
Podľa ostrihomských štatútov bola v Brestovanoch fara už v roku 1397, teda aj kostol. Vizitácia v roku 1561 uvádza, že miestny starý kostol i cintorín sú v dobrom poriadku. No roku 1634 vizitátor konštatuje, že starobylý brestovansky kostol je v dezolátnom stave. Ide tu pravdepodobne o najpôvodnejšiu budovu, ktorá spustla za tureckých vpádov. Správa sa však môže týkať i kostolíka na malobrestovanskom cintoríne, aj keď ho spomína až vizitácia z roku 1783 za miestneho farára Martina Palsoviča, bernolákovca a člena Slovenského učeného tovarišstva. Budova fary tu stála od roku 1752, no trnavský patronát roku 1783 schválil rozpočet na novú faru, ktorú miestni kňazi používali do nedávnej minulosti. 
Kaštieľ bol v minulosti obývaný grófmi Wielopolskými, ktorých častým hosťom bol skladateľ Chopin.

</doc>
<doc id="25214" title="Bučany" url="https://sk.wikipedia.org/wiki?curid=25214">
Bučany

Bučany sú obec na Slovensku v okrese Trnava.
Polohopis.
Obec sa nachádza v Podunajskej pahorkatine, na pomedzí geomorfologických častí Trnavská tabuľa a Dudvážska mokraď. Obcou preteká potok Horná Blava, ktorý východne od obce ústí do Horného Dudváhu. 
Severným okrajom obce vedie cesta I/61 (Trnava – Piešťany), z ktorej odbočuje cesta III/1228 a III/1337, vedúca až do Sládkovičova. Od roku 1876 vedie juhovýchodnou časťou extravilánu železničná trať Bratislava – Žilina. Trnava je vzdialená juhozápadne, Hlohovec východne a Piešťany severovýchodne. Približne severne sa nachádza atómová elektráreň Jaslovské Bohunice. 
Dejiny.
Množstvo nálezov z neolitu potvrdzujú osídlenie chotára už v 6. tisícročí pred Kr., kedy tu žili nositelia západnej lineárnej keramiky. O niečo mladšie, no početnejšie a bohatšie sú nálezy z pôsobenia roľníkov lengyelskej kultúry, ktorých osada má rozlohu 6-7 ha. Našlo sa množstvo keramiky zo staršej fázy lengyelskej kultúry, pre ktorú sú typické žlto-červeno maľované tenkostenné nádoby s jemne rytou a maľovanou výzdobou. Známymi sa stali nálezy antropomorfných a zoomorfných kultových idolov a Bučany sa preslávili najmä nálezom tzv. Bučianskej venuše, 6,5 cm vysokej soške sediacej ženy s pokrývkou hlavy. Nájdené boli 3 malé sošky žien a niekoľko plastík domácich zvierat. Jedinečný nález predstavuje kruhový objekt s možným kultovým využitím, pri ktorého výstavbe boli využité určité astronomické znalosti. Jeho vonkajší priemer bol asi 68 m, vnútorný kruh mal okolo 50 m a v jeho vnútri bola kolová ohrada s priemerom 44 metrov, vypletaná prútím s vymazanou hlinou. Rádiokarbónové datovanie potvrdilo jeho vznik v rokoch 4840-4780 pred Kr. Vo vzdialenosti 100 až 200 m boli nájdené 4 kostrové hroby, z toho dva s keramickými nálezmi. 
Najstaršia dochovaná písomná zmienka o „terra Buud Zulgaiauriensis“ pochádza z listiny z roku 1258, v roku 1262 sa spomína pod názvom Bucha a Bucsa. V roku 1307 sa objavuje názov Kis Buchan (Malé Bučany), názov Nagy Buchan (Veľké Bučany) sa v podobe Nagybuchan nachádza v listine z roku 1388. V 16. storočí sa názov obce objavuje v podobe Buczan, no až v roku 1808 bol použitý názov Dolní Bučany a Horní Bučany. K spojeniu oboch obcí došlo v roku 1913 a odvtedy sa používa názov Bučany. Obec patrila hradu Posádka. 

</doc>
<doc id="25215" title="Križovany nad Dudváhom" url="https://sk.wikipedia.org/wiki?curid=25215">
Križovany nad Dudváhom

Križovany nad Dudváhom – kedysi Keresztúr je obec na Slovensku v okrese Trnava. Obec leží 5 km juhovýchodne od Trnavy. Písomne dokumentovaná história obce siaha do roku 1296. V súčasnosti sa obec vyznačuje bohatým kultúrnym a spoločenským životom.
V obci je rímskokatolícky kostol Povýšenia sv. kríža z roku 1937, ktorého bočnou kaplnkou je dobre zachovaná románska rotunda postavená v prvej polovici 13. storočia. V obci je zriadený aj Obecný športový klub „OŠK Križovany nad Dudváhom“ aktuálne hrajúci V. ligu.
Dejiny.
Cez obec prechádzala konská železnica, ktorá bola neskôr prestavaná na parnú prevádzku a dnes jej časť využíva železničná trať číslo 133 spájajúca Trnavu a Sereď. Išlo o vôbec prvú železnicu na území Slovenska i v celom Uhorsku.
Rotunda sv. kríža.
História.
Dátum postavenia rotundy nie je známy, niekedy v prvej polovici 13. storočia podľa všetkého prestavali, alebo opravili pravdepodobne z dielne pri kláštore v Diakovciach. Patrocínium sv. Kríž dalo meno aj celej obci (prvá písomná zmienka z roku 1296 - possesio Kerechur), ktorej slúžil ako farský kostol.
Počas Tökölyho povstania v rokoch 1678 – 1687 rotundu obsadili povstalci a premenili ju na stajňu pre kone.
V období baroka, v rokoch 1760 až 1780 bola rotunda začlenená do nového kostola ako jeho presbytérium. Išlo o jednoloďovú stavbu so západnou predstavanou vežou a dvoma postrannými kaplnkami, vytvárajúcimi transept – priečnu loď. Nová stavba bola prepojená s rotundou vybúraním muriva na západnej strane. V lodi rotundy boli vytvorené dve barokové okná a stredoveké prvky – okná a vlys – boli zamurované. Rovnako tak víťazný oblúk, keďže z pôvodnej svätyne sa stal sakristia. V tejto dobe bol aj upravené patrocínium kostola.
V roku 1937 bol barokový kostol zbúraný, aby uvoľnil miesto pre väčší. Pôvodne s ním mala byť zbúraná aj rotunda. Po vzbure miestneho občana, slovenského amatérskeho archeológa Viliama Kráľoviča na zásah Štátneho referátu na ochranu pamiatok na Slovensku k tomu nedošlo. Románsku rotundu tak začlenili do novej trojloďovej stavby ako bočnú kaplnku. Pri tej príležitosti bola aj obnovená. V roku 1967 sa začal umelecko-historický výskum, po ktorom boli odkryté pôvodné stredoveké prvky. V roku 2000 bola opravená drevená strecha.
Súčasný stav.
Kostol patrí miestnej farnosti Rímskokatolíckej cirkvi. Rotunda je v dobrom stave. V relatívnej nedávnej dobe boli okolo kostola vysadené smreky, ktoré zakryli výhľad na rotundu, predovšetkým z východnej strany. Navštívili sme ju v apríli a júli 2007.

</doc>
<doc id="25221" title="Veľké Úľany" url="https://sk.wikipedia.org/wiki?curid=25221">
Veľké Úľany

Veľké Úľany (Maďarsky "Nagyfödémes", neskôr "Veľký Fedymeš") sú obec na Slovensku v okrese Galanta. V roku 2011 zo "4330" obyvateľov bolo "2757" maďarskej národnosti a "1468" slovenskej národnosti.
Polohopis.
Od mesta Galanta je vzdialené 12 kilometrov a leží medzi Malým Dunajom a Čiernou Vodou.
Dejiny.
Prvýkrát sa spomína pod názvom "Fudemus" v roku 1221 ako majetok Bratislavského hradu. Meno obce pochádza zo starého maďarského jazyka "födém"(= úľ), pravdepodobne to bolo sídlo známych včelárov. Neskôr sa v spisoch vyskytuje ako "Wyfedenes" a "Fedemus". V rokoch 1490 a 1505 armády cisára I. Maximiliána rabovali v tejto oblasti.
V 16. storočí sa skladala z dvoch obcí "Németfödémes" a "Ófödémes". V roku 1828 bol tu postavený prvý cukrovar v strednej Európe. V roku 1947 v rámci výmeny obyvateľstva príchod veľkého počtu slovenských evanjelikov z Maďarska, o rok bola obec premenovaná na Veľké Úľany.

</doc>
<doc id="25227" title="Gáň" url="https://sk.wikipedia.org/wiki?curid=25227">
Gáň

Gáň je obec na Slovensku v okrese Galanta. 
Dejiny.
Prvá písomná zmienka o obci Gáň sa zachovala v zoborskej listine z roku 1113. Obec bola majetkom zoborského opátstva. 
V obci je rímskokatolícky kostol Svätej rodiny (pôvodne sv. Ondreja) z 12. storočia. Je to ranorománska stavba, ku ktorej z južnej strany neskôr pristavali sakristiu. Reformácia a neustále boje v priebehu 17. storočia sa odrazili aj na stave kostolíka, keď v roku 1694 sa spomína ako spustnutý a opustený. V roku 1745 (uvádza sa aj rok 1735) prešiel barokovou rekonštrukciou, ktorá však do značnej miery zachovala jeho pôvodný románsky vzhľad. V kostole vybudovali západnú tribúnu a kryptu pre rodinu Pacerovcov. Loď nanovo zaklenuli a pred vchodom postavili predsieň - žobračovňu. V roku 1756 bolo taktiež zmenené patrocínium na dodnes používané - sv. Rodiny.
Dôležitým medzníkom pre vývoj obce bol 1. november 1881, kedy bola zahájená železničná premávka na trati Galanta - Sereď. Železnica poskytla v nasledujúcich desaťročiach mnohým obyvateľom Gáne živobytie. Obce Gáň a Brakoň sa v roku 1957 zlúčili a vytvorili spoločnú obec Brakoňská Gáň. Od roku 1960 sa však používa pre obec názov Gáň.
V roku 1947 bol v obci postavený prvý kultúrny dom v okrese Galanta. V nasledujúcich rokoch bol vybudovaný športový areál, materská škola, dom smútku, budova obecného úradu a ďalšie novostavby. V obci Gáň sa už veľa rokov hráva futbal pod názvom TJ Slovan Gáň. Nachádza sa tu Logistické centrum - DHL Tesco, DHL Samsung a ďalšie.
Obyvateľstvo.
Prevažná väčšina obyvateľov obce je slovenskej národnosti. Narodil sa tu Vladimír Filo (* 15. 1. 1940) - rožňavský biskup.
Osobnosti.
Narodil sa tu Vladimír Filo (* 15. 1. 1940) - rožňavský diecézny biskup. V obci medzi rokmi 1970 - 1995 pôsobil ako farár rímskokatolícky kňaz Vojtech Babulík, SDB, rodák z Nemšovej, ktorý bol známym a obľúbeným kazateľom v rozhlase i na početných ľudových misiách. Medzi významných obyvateľov patrí tiež prof. Eduard Bublinec.

</doc>
<doc id="25228" title="Šintava" url="https://sk.wikipedia.org/wiki?curid=25228">
Šintava

Šintava (, ) je obec na Slovensku v okrese Galanta.
Poloha.
Obec Šintava leží zastavanou plochou na ľavom brehu rieky Váh, v severnej časti okresu Galanta, v Trnavskom samosprávnom kraji. Katastrálnymi hranicami susedí s mestom Sereď a obcami Vinohrady nad Váhom, Pusté Sady, Pata, Šoporňa, Váhovce a Dolná Streda. Katastrálne územie má rozlohu 1279 ha.
Terén obce ako aj chotár je pomerne členitý. Dve najvyššie položené miesta v zastavanej časti obce sa nachádzajú, jedno v blízkosti kostola a to a druhé na ceste do Vinohradov nad Váhom. Najvyššiu nadmorskú výšku dosahuje chotár na chrbte pahorkatiny nad vinohradmi smerom k lesu Dubník a najnižšie má v lese pri obci Šoporňa. Výškové rozdiely na krátkych úsekoch trás sú malé. Jediný významný a výškový skok (10 a viac metrov) je vytvorený bočnou eróziou Váhu, s následným zosúvaním sa svahu pahorkatiny priamo do koryta Váhu. Zosuvné územie na ľavom brehu Váhu je unikátnym geologickým javom. Má dĺžku asi 20 km. Je to úsek od Hlohovca po Šintavu a je jediným takmer prirodzene zachovaným úsekom rieky na jej strednom a dolnom toku bez zásahu človeka.
Okolie Šintavy na nive Váhu a na Nitrianskej pahorkatine je jednou z najúrodnejších oblastí Slovenska. Sú tu priaznivé podmienky na pestovanie obilia, kukurice, cukrovej repy a ovocia. Oblasť od Šintavy po Hlohovec je jedna z vinohradníckych oblastí Slovenska. Šintavské vinohradníctvo má svoje viacstoročné tradície. Kvalitné víno sa dodávalo aj na dvor kráľa Žigmunda Luxemburského. 
História názvu Šintavy.
Za dlhé stáročia existencie hradu a obce sa vyskytovali viaceré varianty ich názvu. Hoci prvá zmienka o hrade je z roku 1042, najstarším zachovaným názvom hradu je názov „Sempte“, spomínaný v listine z roku 1074 popisujúcej trasu nemeckého cisára Henricha IV., ktorý v spore o uhorský trón podporil Šalamúna, syna uhorského kráľa Ondreja I., proti kniežaťu Gejzovi, ktorý sídlil v Nitre. 
Listina spomína: „Cumque venisset imperator ad flumen Wag, Solomon equitavit de Sempte super Nitram.“ (A keď cisár prišiel k rieke Váh, Šalamún prechádzal koňmo cez Šintavu pod Nitru.) 
Ďalšia zmienka o Šintavskom hrade je v listine z roku 1221 spomínajúcej „iobagiones castri Sumptey“. V Laziovej mape Uhorska z roku 1556 (Wolfgang Lazius - lekár a historiograf kráľa Ferdinanda I.) je názov obce zachytený ako „Sempta“ a „Schinta“. V listinách zo 16. storočia, kde sa spomína šintavský komitát, sa môžeme stretnúť s názvom „Zemere comes de Simeti“. Vojenský inžinier Johann Christoph Müller vo svojej mape Uhorska Mapa regni Hungariae z roku 1709 udáva názov „Schinta“. Ďalej sa o názvoch môžeme dočítať v rôznych lexikónoch. Podľa najstaršieho z roku 1773 sa udáva názov „Sempthe“ a „Sintawa“. Na začiatku 19. storočia, v roku 1808, vznikla vynikajúca mapa so súpisom miestnych a iných názvov. Z tohto diela sa dozvedáme o verziách názvu: „Sempthe“, „Schintau“ a tiež aj „Szintawa“. Ešte v roku 1915 sa Šintava písala ako „Sempte“ a „Sempthe“. 
O vzniku názvu Šintava existuje viacero teórií. Jedna z nich vychádza zo staroslovanského slova „chetati“, z ktorého po zmäkčení hlások vzniklo slovo „šetati“ s významom chodiť, prechádzať. Postupným pridávaním ústnych spoluhlások slovo menilo svoj tvar cez slovo „šentati“, „šentava“, až po dnešný názov Šintava.
Pamiatky.
V obci je rímskokatolícky kostol sv. Martina z roku 1776.

</doc>
<doc id="25233" title="Veľký Grob" url="https://sk.wikipedia.org/wiki?curid=25233">
Veľký Grob

Veľký Grob (, ) je obec na Slovensku v okrese Galanta. V obci sa nachádza rímskokatolícky kostol sv. Anny z roku 1780.
Polohopis.
Obec sa nachádza na hranici severného výbežku Podunajskej roviny najjužnejšej časti Trnavskej pahorkatiny, východne sa nachádza časť Podunajskej roviny zvaná pre množstvo vodných tokov Uľanská mokraď. Južne od obce pokračuje pomerne jednotvárna Podunajská rovina. Severozápadne od obce sa tiahnu Malé Karpaty, ktoré sú zväčša dobre viditeľné aj z obce (vidno napr. Kamzík, Veľký Javorník, Somár, Veľkú Homoľu, hrad Červený Kameň…) Za veľmi dobrej viditeľnosti je možno vidieť Zobor a Veľký Tribeč v pohorí Tribeč pri Nitre ako aj Považský Inovec.
Dejiny.
Oblasť Veľkého Grobu bola osídlená ľuďmi už v neolite – sídlisko volútovej, želiezovskej a lengyelskej kultúry. Taktiež sa našli pozostatky keltskej osady z 2. – 3. storočia a osady z Veľkomoravského obdobia 8. – 10. storočia.
Prvá písomná zmienka o Veľkom Grobe je datovaná do roku 1275, o osade Tarnok do roku 1301.
Koncom 16. storočia sa tu postupne začali usadzovať chorvátski a nemeckí osadníci následkom čoho sa obec začala rozrastať. Bola poddanskou dedinou Svätojurského panstva, od konca 17. storočia panstva Kráľová pri Senci.
Pôvodné obyvateľstvo sa venovalo poľnohospodárstvu, vinohradníctvu, z remesiel prosperovalo tkáčstvo a výšivkárstvo. 
V obci sa tiež nachádza neskororenesančný kaštieľ – v súčasnosti dom Turcárovcov – z druhej polovice 17. storočia.
Rímskokatolícky kostol bol v obci postavený v roku 1771 zväčšením pôvodnej barokovej kaplnky. Kostol evanjelickej cirkvi a. v. bol postavený v roku 1788 ako artikulárny. V roku 1936 bol zbúraný a zároveň nanovo postavený podľa projektu arch. M. M. Harminca s ponechaním barokovo-klasicistickej veže z konca 18. storočia.
Pred prvou svetovou vojnou bol Veľký Grob známym výšivkárskym strediskom. Ešte koncom 19. a začiatkom 20. storočia bolo rozšírené maľovanie stien pitvorov a okolo ohnísk pod komínmi. 
V nádherných výšivkách, svojráznom grobskom kroji, maľovaných izbách, pitvoroch i v architektúre starých domov nachádzame prvky slovenského, habánskeho, chorvátskeho i maďarského kultúrneho odkazu svojrázne pretavené do miestneho koloritu. Posledná z ľudových umelkýň, Katarína Brinzová zomrela v roku 1976, jej maľovky sa nachádzajú v múzeách v Martine, Trnave, Bratislave, Galante i v budove obecného úradu vo Veľkom Grobe. Dom, v ktorom žila a tvorila je vyhlásený za kultúrnu pamiatku. 
V nedávnej minulosti obec vybudovala materskú školu, dom smútku, obecný úrad a zdravotné stredisko. Výstavba kultúrneho domu bola ukončená v roku 1995. V katastrálnom území obce sa nachádzajú štyri rašeliniská s možnosťou rybárskeho vyžitia.

</doc>
<doc id="25235" title="Matúškovo" url="https://sk.wikipedia.org/wiki?curid=25235">
Matúškovo

Matúškovo (predtým "Takšoň", maď. "Taksonyfalva") je obec na Slovensku v okrese Galanta. 
Dojiny.
Osídlenie človekom dokazuje cintorín s ľudskými kosťami, taktiež tu boli odkryté výrobky z bronzovej doby. Stopy po osídlení v stredoveku potvrdzujú staroslovanské popolnicové hroby a vecné nálezy pochádzajúce z 10. storočia, z čias obsadzovania vlasti Maďarmi. Pohanský cintorín tiež z tejto doby považujú obyvatelia obce za pohrebné miesto panovníka obce Taksonya, po ktorom bola obec pomenovaná.Prvá písomná zmienka o obci sa nachádza v popise diakovského chotára v listine z roku 1138, v ktorej sa obec Matúškovo spomína ako pozemok bratislavského hradného ľudu „terra civilium Posoniensium de villa locsun“. Smerovali tadiaľto kurucké a cisárske oddiely protihabsburského národnooslobodzovacieho boja. V roku 1704 sa so svojim sprievodom zdržiaval v Matúškove knieža Rákóczi, vodca bojov za slobodu.
Obec bola od 1. 1. 1971 bez súhlasu občanov administratívne pričlenená ku Galante a až koncom roku 1990 získala späť svoju samostatnosť.
Pamiatky.
Kostol.
V obci je rímskokatolícky kostol Narodenia Panny Márie, ktorý bol v deň výročia jej narodenia vysvätený v roku 1784. Maľba nad hlavným oltárom, ktorá zobrazuje narodenie Márie, Ježišovej matky, je vzácnym pokladom kostola. Obraz namaľoval Than Mor v roku 1871.
Fara.
Najstaršou budovou obce je fara, ktorá stojí oproti rímskokatolíckemu kostolu. Pochádza z roku 1774. V tejto budove pracovali farári – vedci, predovšetkým Andrej Kubriczky, neskorší bratislavský kanonik, ktorého zásluhou bola na fare knižnica s 1500 zväzkami kníh.
Šport.
Neďaleko lesa je futbalový štadión, na ktorom pôsobí FC Matúškovo - futbalový klub, ktorý rozvíja športovú činnosť žiakom, dorastencom a dospelým.V súčasnosti sa v areáli štadiónu nachádza aj tenisový klub TC Draci. Jeho súčasťou sú tri kurty, bar U draka s vínnou pivnicou, sprchami a možnosťou masáže.
Les.
Na okraji dediny sa rozprestiera malý les/háj, cez ktorý preteká rieka/kanál Šárd. Toto miesto by bolo vhodné na rekreáciu, prechádzky a oddych, avšak nedbalým zaobchádzaním a nezodpovednosťou niektorých obyvateľov je znečistený najmä vývozom odpadu. Je tam aj U-rampa pre motocykle

</doc>
<doc id="25241" title="Horné Saliby" url="https://sk.wikipedia.org/wiki?curid=25241">
Horné Saliby

Horné Saliby sú obec na Slovensku v okrese Galanta.
Dejiny.
Obec sa spomína v roku 1158 ako súčasť Pannonhalmkého opátstva s názvom "Zele". V 16. storočí patrila Thurzovcom, Báthoryovcom a v 17. storočí Esterházyovcom. Viedenská arbitráž 1938 prisúdila obec Maďarsku, kam patrila do roku 1945. 
17. júla 1957 pricestoval do Česko-Slovenska vietnamský prezident Ho Či Min a navštívil okrem iného aj jednotné roľnícke družstvo v Horných Salibách. Pri príležitosti výročia 60 rokov od tejto udalosti bola v obci odhalená pamätná tabuľa.
Stavby.
V obci sú dva kostoly – klasicistický rímskokatolícky sv. Vavrinca z roku 1775 a evanjelický postavený v rokoch 1786-90. Hospodársky rast od roku 1938 umožnil vybudovanie termálneho kúpaliska a ďalších novostavieb.

</doc>
<doc id="25252" title="Bánovce nad Ondavou" url="https://sk.wikipedia.org/wiki?curid=25252">
Bánovce nad Ondavou

Bánovce nad Ondavou sú obec na Slovensku v okrese Michalovce.
Polohopis.
Obec leží uprostred Východoslovenskej nížiny, pri sútoku Tople a Ondavy, v juhozápadnej časti Pozdišovskej pahorkatiny medzi mestami Trebišov a Michalovce. Bánovce nad Ondavou sú na vyvýšenine, nížinná časť je pokrytá sprašovými uloženinami, na pahorkatine má čiernozemné, miestami slané pôdy.
V katastrálnom území sa nachádza v nižších vrstvách zemný plyn a od 20 do 100 m n. m. sa nachádzajú zvodnené horizonty artézskej vody výbornej kvality.

</doc>
<doc id="25255" title="Falkušovce" url="https://sk.wikipedia.org/wiki?curid=25255">
Falkušovce

Falkušovce () sú obec na Slovensku v okrese Michalovce, ležiaca uprostred Východoslovenskej roviny, na východnom agradačnom vale rieky Ondava, v nadmorskej výške okolo 104 m n. m.
Dejiny.
K obci sa viažu archeologické nálezy z paleolitu, neolitu a zo strednej doby bronzovej. V rokoch 1953 – 1954 zaregistroval Karel Andel v polohe "Pod Dričkami" kultúrne bližšie nezaradený eneolitický materiál a na základe nálezov z polohy "Hercecká moľva" zaradil obec do skupiny lokalít s prítomnosťou pamiatok zo záveru doby bronzovej až začiatku doby halštatskej. V polohe "Pri Osade" bola v profile hliniska objavená prerušená kultúrna vrstva s črepovým materiálom z doby halštatskej a doby rímskej. V roku 1961 objavil Jozef Paulík počas archeologického prieskumu v tamojšej tehelni zlomky nádob dáckeho rázu.
Prvá písomná zmienka o Falkušovciach pochádza z nedatovanej listiny Jágerskej kapituly z 13. storočia, v ktorej oznamuje kráľovi Ondrejovi III., že pozvala šľachtica MIkuláša v jeho dedine Falkušovce na riešenie sporu s iným šľachticom. V písomnostiach sa vyskytuje pod názvom "Folkus", "Falkos".
Obec patrila zemanom, neskôr viacerým zemepánom. Obyvatelia sa zaoberali poľnohospodárstvom. Obec sa zapojila do cholerového povstania v roku 1831. Väčšina jej obyvateľstva konfesijne prislúchala ku gréckokatolíckej cirkvi – v roku 1831 obec obývalo 468 gréckokatolíkov a len 39 rímskokatolíkov.
Názov.
Vývin názvu obce
Názov obce pochádza z osobného mena Falkuš.

</doc>
<doc id="25293" title="Lastomír" url="https://sk.wikipedia.org/wiki?curid=25293">
Lastomír

Lastomír je obec na Slovensku v okrese Michalovce. 
Dejiny.
Prvá písomná zmienka o obci je z roku 1288. V písomnostiach z 13. a 14. storočia sa vyskytuje pod názvom Leztemer. 
Lastomír ako osada existoval dávno pred prvou písomnou zmienkou o jeho existencii. Starobylý názov dediny s jednoznačne slovienským názvom, ale aj rozvinutosť obce, prítomnosť fary od najstarších období svedčí o vzniku obce určite už pred 11. storočím. Významný slovenský historik, autor knihy Dejiny osídlenia Zemplínskej župy, prof. F. Uličný predpokladá, že fara a kostol mohli byť v obci možno už v 11. storočí a obec patrila k najstarším slovienskym osadám v okolí. Ak to tak naozaj bolo, tak obec musela byť už v tých časoch významná. Kostol nebol v tomto období vôbec samozrejmosťou. Zvlášť v prostredí východoslovenskej nížiny, kde máme z mohylníka v Topoľovke dôkazy o pretrvávaní pohanského vierovyznania a pochovávania ešte v polovici 11. storočia. Výstavbu kostolov nariadil počas svojej vlády na začiatku 11. storočia prvý uhorský kráľ - Štefan I. Ten prikázal, aby si desať obcí postavilo minimálne jeden kostol. Ak v našej obci kostol stál už vtedy, znamenalo to, že s určitosťou slúžil aj potrebám okolitých sídlisk. Oblasť nebola ešte začiatkom 11. storočia trvalou súčasťou uhorského štátu. Bola pohraničnou oblasťou, kde sa iba postupne posúvala línia hraníc. Svedčia o tom aj názvy s maďarským základom kapu - brána (z toho naše zemplínske kapura) a stráž, stráža. V našom regióne to boli napríklad dnešné Veľké Kapušany, zaniknutá dedina Stráža (v blízkosti Žbiniec) a Strážske. Z toho je zrejme, že obec bola istý čas v pohraničnej oblasti. 
V písomnostiach sa obec spomína už v roku 1288 ako zemepánsky majetok. Najväčšieho rozmachu dosiahla v rokoch 1420-1460 kedy tu žilo 1305-1680 obyvateľov a istý čas tu existovali dve obce: Veľký a Malý Lastomír. V obci mali postavené svoje kúrie a neskôr aj kaštiele viaceré šľachtické a zemepánske rody. Názov obce sa pravidelne uvádza v podobách Lezthemer, Lestemer ale aj v rôznych obmenách (možno aj pravopisných chybách) ako Leztemer, Loztymer, Leztamer, Lestamir a podobne. Všetky tieto názvy sú maďarskou alebo latinskou podobou slovienského mena Lastomír. Prídomok de Lezthemer (Lastomírsky) začali v svojom mene používať aj tunajší šľachtici. Aj napriek ich pravdepodobnému pomaďarčeniu väčšina obyvateľov obce vždy hovorila po sloviensky resp. po slovensky. Maďarské obyvateľstvo tu nikdy v dejinách netvorilo väčšinu.
Veľký objav archeológov - stredoveký Lastomír
V lete roku 2019 sa v chotári obce podarili zaujímavé archeologické objavy. Pri výstavbe prepojovacieho plynovodu medzi Veľkými Kapušanami a Poľskom objavili archeológovia rozsiahly komplex objektov datovaný do 13. - 16. storočia. Ojedinele bola objavená aj keramika z praveku (neolit), čo posúva osídlenie v chotári obce možno až 7 tisíc rokov do minulosti. Výstavba dlhých líniových stavieb (plynovod, diaľnica) prinesie vždy archeologické objavy a dokazuje, že naša krajina bola stáročia husto osídlená. Len v našej blízkosti sa vykopávky realizovali aj v Čičarovciach a Šamudovciach. V Šamudovciach boli nálezy tak isto z neolitu (bukovohorská kultúra) a z doby rímskej. Objavy vo výkope sa tiahli v dĺžke približne 250 m, pričom šírka bola približne 6 m. Archeológovia označili celkovo 183 objektov. Pokračovali do oboch strán výkopu, preto môžeme s určitosťou povedať, že lokalita je oveľa väčšia. Objekty sa nachádzali pomerne hlboko, až meter pod terajšou úrovňou terénu, čo dokazuje, že išlo neskôr o záplavovú oblasť. Z obdobia 13. - 16. storočia už máme aj písomné pramene. Tie spomínajú v blízkosti Lastomíra tri stredoveké osady. Malý či Vyšný Lastomír (Kysleztemer), osadu Veľké pole (Nagymező) a Zádorovce (Zadorhaza).

</doc>
<doc id="25297" title="Oborín" url="https://sk.wikipedia.org/wiki?curid=25297">
Oborín

Oborín je obec na Slovensku v okrese Michalovce.
Polohopis.
Obec sa nachádza na Východoslovenskej nížine, na štvrtohornej nive Laborca a Latorice, v okolí sa nachádzajú slepé ramená a pieskové presypy. Nachádza sa na pravom brehu Laborca a od Medzibodrožia je oddelená Latoricou.
Časti obce.
Od roku 1960 sú súčasťou Oborína Kucany.
Dejiny.
1221 - prvá písomná zmienka vo varadínskom registri ako "Villa Abara"
1419 - delila sa na sídliská, Veľký, Malý, Vyšný a Nižný Oborín
1468 - pridelenie trhových a jarmočných práv
1474 - spomína sa ako zemepánske mestečko
Kultúra a zaujímavosti.
Pomníky.
Pamätník László Németha

</doc>
<doc id="25343" title="Hlivištia" url="https://sk.wikipedia.org/wiki?curid=25343">
Hlivištia

Hlivištia sú obec na Slovensku v okrese Sobrance.
Dejiny.
Prvá písomná zmienka o obci pochádza z roku 1448, kedy patrila šľachticom z Michaloviec. V miestnej kronike, vedenej kronikárom Leinerom sa spomína že začiatky obce siahajú do roku 1418, keď nebola obcou, ale osadou obce Jasenov. Vyvinutou sa stala až v roku 1449, keď je uvádzaná vo forme Hlevischa. Predtým je doložená ako Liuiscze. Názov sa menil viackrát – 1773 ako Hliviscze, 1920 Hlivište a dnešný názov je z roku 1927. Vznik Hlivíšť sa zrejme chápe ako založenie osady Hliník. Názov obce korení v slove hlivieť a mal funkciu chotárového názvu. V roku 1549 tu bolo okrem šoltýsa 18 poddanských domácností, 10 sedliackych domácností na celých, 11. na polovičnej usadlosti a 7 želiarskych domácností. V roku 1567 tu hospodárili 4 sedliaci (1 na celej a 3 na polovičnej usadlosti). V roku 1599 tu okrem šoltýsa žilo 14 poddanských rodín. Na prelome 16. a 17. storočia boli Hlivištia stredne veľkou dedinou s takmer výlučne poddanským obyvateľstvom. V 17. a začiatkom 18. storočia poddaných ubúdalo. V druhej polovici 18. storočia boli Hlivištia dedinou so slovenským obyvateľstvom. Po malej vojne, sa stala obec Hlivištia súčasťou územia zabraného Maďarskom. Obec bola oslobodená sovienskou armádou 2. novembra 1944.

</doc>
<doc id="25381" title="Belá nad Cirochou" url="https://sk.wikipedia.org/wiki?curid=25381">
Belá nad Cirochou

Belá nad Cirochou je obec na Slovensku v okrese Snina. Leží v regióne Horného Zemplína na dolnom toku rieky Cirochy. Počtom obyvateľov v súčasnosti patrí k najväčším v širšom regióne celého Zemplína. Najstaršie pomenovanie tejto obce v jazyku ľudu, alebo aj po rusky je Bila, slovensky Bela, čo znamená toľko, ako biely, pekný. O jej vzniku hovorí slovná tradícia to, že ju založil ovčiar menom Béla. 
Dejiny.
Prvá zmienka o obci je z roku 1451. Bola vlastníctvom rodiny Drugetovcov. Ďalšia zmienka z roku 1715 je o miestnom mlyne. V polovici 18. storočia sa obyvatelia obce zaoberali kamenárstvom. V 19. storočí tu stála huta na spracovanie železnej rudy. Do roku 1926 sa tu nachádzal drevený kaštieľ. V strede obce sa v ruinách nachádza vodný mlyn. Belá nad Cirochou má rímskokatolícky kostol z roku 1912.

</doc>
<doc id="25382" title="Dlhé nad Cirochou" url="https://sk.wikipedia.org/wiki?curid=25382">
Dlhé nad Cirochou

Dlhé nad Cirochou je obec na Slovensku v Prešovskom kraji, v okrese Snina. 
Polohopis.
Obec leží v údolí rieky Cirocha, medzi Nízkymi Beskydami na severe a Vihorlatskými vrchmi na juhu, asi východne od mesta Humenné.
Dejiny.
Obec patrí k najstarším v regióne. Prvá písomna zmienka o obci pod názvom Longo Campo (Dlhé pole) z registra pápežských kolektorov o zaplatených desiatkách sa datuje k roku 1333. Od 14. do 17. storočia patrila obec Drugethovcom, neskôr Szirmayovcom, ktorí v nej postavili dodnes zachovaný barokový kaštieľ.
K 31. 12. 2008 žilo v obci 2057 obyvateľov z toho 1023 mužov a 1034 žien. 
Kultúra.
Najstaršou stavbou v obci je rímskokatolícky kostol sv. Anny z polovice 15. storočia, prestavaný a preklenutý v druhej polovici 18. storočia, ktorý je zároveň najstaršou murovanou sakrálnou stavbou západného obradu v regióne Sniny. V roku 2013 bola zrekonštruovaná strecha a obnovená fasáda, a bez vysvetlenia všeobecnému obyvateľsvu zrušené hodiny vo veži. V súčasnosti tento kostol slúži ako dom nádeje. 
V roku 1993 bol kardinálom Jozefom Tomkom konsekrovaný nový kostol Sv. Joachima a Anny, ktorý odvtedy slúži ako farský kostol. 
Skoro zachovaný je aj kaštieľ postavený v štýle francúzskeho baroka, postavený v 18. storočí rodinou Szirmayovcov.Jedna polovica kaštieľa je obývaná , druhá slúžila v druhej polovici 20. storočia ako základná škola, teraz je neobývaná a rekonštruuje sa.
V lese severne od obce v tzv. Tristci sa nachádza poľovnícky zámoček z roku 1843 neskôr prestavaný na rekreačné stredisko. Je nedostupný pre verejnosť a chátra.
Obec úspešne reprezentuje aj miestny folklórny súbor Kudzeľ.

</doc>
<doc id="25387" title="Klenová (okres Snina)" url="https://sk.wikipedia.org/wiki?curid=25387">
Klenová (okres Snina)

Klenová je obec na Slovensku v okrese Snina nachádzajúca sa desať kilometrov od štátnej hranice s Ukrajinou.
Je typickou rusínskou obcou severovýchodného Slovenska. V obci prevažuje pravoslávne náboženstvo, ale žijú tam aj gréckokatolícki veriaci.
Medzi najvýznamnejších rodákov patria bratia Šteňovi. Obaja sú uznávanými lekármi. Pokiaľ Prof. MUDr. Juraj Šteňo, CSc. sa špecializuje na neurochirurgiu, Doc. MUDr. Michal Šteňo, CSc. je uznávaným odborníkom v odbore ortopédia a okrem iného je aj predsedom Združenia Inteligencie Rusínov Slovenska so sídlom v Bratislave.

</doc>
<doc id="25391" title="Ladomirov" url="https://sk.wikipedia.org/wiki?curid=25391">
Ladomirov

Ladomirov je obec na Slovensku v okrese Snina. 
História.
Obec sa prvýkrát spomína v roku 1567. Prvý úradný záznam s pôvodným názvom obce Ladomer, pochádza z druhej polovice 18. storočia, a to na pečati obce, ktorá je uložená v Krajinskom archíve v Budapešti. Na pečati s kruhopisom je vyobrazená postava muža, ktorý sype do uskladňovacej nádoby z vreca zrno. Ľudia sa živili tradičným poľnohospodárstvom, pastierstvom, chovom dobytka a lesnými prácami. Až do roku 1918 patrila obec do Zemplínskej stolice. Gréckokatolícka cerkva z roku 1890 bola postavená na mieste pôvodného dreveného kostola.
Významné osobnosti.
V obci sa narodil maďarský literárny vedec Frigyes Riedl (1856 – 1921). Narodil sa tu Anton Hodinka (1864 – 1946), popredný bádateľ uhorských Rusínov, historik, člen Maďarskej akadémia vied. 
V obci sa narodil a prežil svoje detstvo vysoký dôstojník ozbrojených síl SR generálmajor Ing. Ján Salaganič.
Rodina Ladoméri Ladomérszky vlastní dedinu Ladomirov až do konca prvej svetovej vojny.

</doc>
<doc id="25394" title="Parihuzovce" url="https://sk.wikipedia.org/wiki?curid=25394">
Parihuzovce

Parihuzovce je obec na Slovensku v okrese Snina. Obec je s počtom svojich obyvateľov evidovaná ako jedna z najmenších obcí na Slovensku a najmenšia v okrese, z toho prevažná väčšina obyvateľov je v dôchodkovom veku.
Polohopis.
Obec leží v severnej časti Laboreckej vrchoviny. Cez obec preteká riečka Pčolinka, pravostranný prítok Cirochy.
Dejiny.
Sídlisko v tejto lokalite založil šoltýs s valašskými osadníkmi okolo roku 1545 na majetku humenského panstva. Prvá písomná zmienka o obci je z roku 1548. Zemepánmi obce boli šľachtici "Drugethovci". V roku 1600 sa tu nachádzalo 6 valašských domov a jeden či dva domy šoltýsov. Parihuzovce boli aj neskôr malou dedinou. Okolo roku 1715 a 1720 v obci hospodárilo 7 poddanských domácností. Neskôr domov a obyvateľov pribúdalo. V roku 1828 mala obec 45 domov a 344 obyvateľov.
Samospráva.
Starostom obce je od roku 2006 Ján Stanko, v rokoch 2006-2010 s podporou strán SMER-SD, ĽS-HZDS a SNS, v rokoch 2010-2019 za stranu SMER-SD a od roku 2019 člen strany NÁRODNÁ KOALÍCIA. Obecné zastupiteľstvo tvoria traja poslanci. Vo volebnom období 2018-2022 zastupovali dvaja stranu DOMA DOBRE a jeden SMER-SD.

</doc>
<doc id="25398" title="Zvala" url="https://sk.wikipedia.org/wiki?curid=25398">
Zvala

Zvala bola obec na Slovensku v okrese Snina. 
Obec Zvala ležala v doline Stružnického potoka 18 km severne od obce Stakčín v nadmorskej výške 457 m n. m.. V roku 1986 bola evakuovaná kvôli výstavbe Starinskej priehrady. Prvá písomná zmienka je z roku 1543. Z pôvodnej obce sa zachoval obecný cintorín a jeden rodinný dom, slúžiaci ako poľovnícka chata Poľovníckeho združenia "ZUBOR ZVALA-SMOLNÍK". Na mieste pôvodného murovaného kostola sv. Petra a Pavla z r. 1795 stojí kaplnka, kde sa každoročne konajú v prvú júlovú nedeľu odpustové slávnosti. 

</doc>
<doc id="25414" title="Gajary" url="https://sk.wikipedia.org/wiki?curid=25414">
Gajary

Gajary sú obec na Slovensku v okrese Malacky. V obci je barokový rímskokatolícky Kostol Zvestovania Pána z roku 1680 a kaplnky Božského Srdca Ježišovho, Svätej rodiny, Panny Márie Lurdskej – všetky z roku 1690, Nepoškvrneného Srdca Panny Márie z roku 1856 a sv. Anny z roku 1690. V období bratríckych nájazdov existovala v chotári Gajary pevnôstka bratríckych vojsk. Toto miesto je dodnes známe ako "posádka". V minulosti v obci stála aj synagóga, tá však bola po druhej svetovej vojne zbúraná. Za dedinou dodnes stojí chátrajúci židovský cintorín. V obci stála v minulosti aj synagóga, tá však bola za socializmu zbúraná. V chotári obce stál drevený most cez Moravu, ktorý viedol do Rakúskej obce Dürnkrut, na konci vojny bol však zničený, a nebol obnovený. Existuje plán na výstavbu nového cyklomosta, ten však doteraz nebol postavený. V okolí obce sa tiež dochovalo mnoho bunkrov postavených v rámci systému československého predvojnového opevnenia, vrátane jediného bunkru typu LO vz. 37D (jednostrielňový) na západnom Slovensku. Dva z nich v posledných rokoch opravujú miestni dobrovoľníci. 

</doc>
<doc id="25416" title="Malé Leváre" url="https://sk.wikipedia.org/wiki?curid=25416">
Malé Leváre

Malé Leváre (ľudovo "Levárky") sú obec na juhozápadnom Slovensku v okrese Malacky.
Malé Leváre sú pohraničná obec. Chotárom pretekajú rieky Morava a Rudava, a potok Lakšár. Potok Lakšár sa vlieva do Rudavy práve v chotári Malých Levár, a Rudava sa vlieva do Moravy len o zhruba kilometer ďalej, na hranici chotárov Malých Levár a Gajar. Časť chotára obce je súčasťou Chránenej krajinnej oblasti Záhorie.
Chotárom Malých Levár prechádza tiež medzinárodná cyklotrasa Eurovelo 13. Existuje projekt na stavbu cyklomostu do Rakúska, ten však doteraz nebol zrealizovaný.
Obec je známa kvôli rekreačnej oblasti Rudava s kúpaliskom, ktoré vzniklo z bývalej štrkovne. V minulosti sa v nej konával hudobno-športový festival.
História.
Obec sa spomína prvýkrát v listine uhorského kráľa Ľudovíta I. z roku 1377. Malé Leváre, spolu so susednou obcou Gajary daroval za zásluhy a vernosť grófom zo Sv. Jura. Z roku 1378 sa zachovala metačná listina, v ktorej sú opísané pôvodné hranice chotára obce. Obec bola súčasťou Plaveckého panstva, ktoré získali roku 1622 Pálfiovci.
Pamiatky.
Dominantou obce je rímskokatolícky kostol zasvätený Preblahoslavenej Panne Márii Nanebovzatej z roku 1654. Pôvodne renesančný jednoloďový bezvežový kostol bol po požiari v roku 1741 barokovo prestavaný. V roku 1744 bola pristavaná baroková veža, a v roku 1903 bol rozšírený o priečnu loď a o nové presbytérium. V parku pri kostole sa nachádza lurdská jaskyňa.
Pravdepodobne po morovej epidémií z roku 1738 bola za dedinou postavená baroková kaplnka ku cti sv. Rochusa, sv. Rozálie a sv. Sebastiána. Ďalšími sakrálnymi pamiatkami v chotári obce sú pieskovcové sochy sv. Vendelína, sv. Floriána, sv. Jána Nepomuckého a sv. Antona, a početné prícestné kríže. V obci sa zachovala aj božia muka.
V roku 1938 boli v chotári obce postavené dve línie ľahkých bunkrov, ktoré sú súčasťou československého predvojnového opevnenia. V chotári obce sa nachádza 11 bunkrov typu LO 37A.
Železná opona.
V období socializmu prechádzala chotárom obce železná opona. Pohraničné pásmo bolo ohradené a prísne strážené. V Malých Levároch mala sídlo 2. rota 1. práporu 11. brigády Pohraničnej stráže.
V apríli 1951 sa v chotári Malých Levár uskutočnil nepodarený pokus skupiny rehoľníkov pod vedením Titusa Zemana utiecť za hranice. Ten už predtým v rovnakých miestach úspešne previedol dve skupiny katolíckych utečencov. Kvôli rozvodnenej rieke Morave však tretí pokus nevyšiel. Rozhodli sa vrátiť do vnútrozemia, pričom väčšinu z nich chytila Pohraničná stráž, a za pokus o ilegálne prekročenie hranice boli odsúdení a väznení. Súčasťou tejto skupiny bol aj Anton Srholec.

</doc>
<doc id="25417" title="Kuchyňa (okres Malacky)" url="https://sk.wikipedia.org/wiki?curid=25417">
Kuchyňa (okres Malacky)

Kuchyňa je obec na Slovensku v okrese Malacky. Nachádza sa na úpätí Pezinských Karpát. V obci je rímskokatolícky kostol sv. Mikuláša z roku 1701 a kaplnky sv. Anny, Panny Márie a sv. Rocha, ktoré vznikli pred rokom 1700.
Severovýchodne od centra obce sa nachádza prírodná rezervácia Vysoká, ktorá zaberá vrcholovú časť rovnomenného vrchu.
Hrad Kuchyňa.
Nad lokalitou Vývrat sa nachádzajú zvyšky malého stredovekého hradu neznámeho mena. Jeho pozostatky boli objavené až v 80. rokoch minulého storočia. Predpokladá sa, že vznikol v tretej štvrtine 14. storočia. V dobe jeho vzniku patrilo územie Kuchyne Grófom zo sv. Jura a Pezinka, dá sa preto predpokladať, že ho postavili oni. Nálezy keramiky z 15. storočia svedčia o tom, že v tomto období ešte existoval. V tomto období vzniklo tiež predsunuté opevnenie na náprotivnom kopci. Hrad zanikol pravdepodobne v priebehu prvej polovice 16. storočia, keď Rod Grófov zo sv. Jura a Pezinka vymrel, a územie Kuchyne bolo pripojené k Plaveckému panstvu.
Z hradu sa zachovali už len terénne reliéfy, zvyšky stien dvoch veží a fragmenty hradných múrov.
Vojenské letisko.
V chotári obce Kuchyňa sa nachádza vojenské letisko Kuchyňa (známe tiež ako letisko Malacky, letisko Malacky-Kuchyňa, či ako letisko Nový Dvor). Letisko vzniklo v medzivojnovom období. Počas druhej svetovej vojny ho využívala nemecká Luftwaffe. V súčasnosti je na ňom dislokované Dopravné krídlo generála Milana Rastislava Štefánika Vzdušných síl Slovenskej republiky.

</doc>
<doc id="25419" title="Borinka" url="https://sk.wikipedia.org/wiki?curid=25419">
Borinka

Borinka je obec na Slovensku v okrese Malacky, ležiaca asi severne od Bratislavy v doline Stupavského potoka na juhozápadnom okraji Malých Karpát. na západ od obce leží mesto Stupava, pod ktoré aj katastrálne patrí. Nad dedinou sa vypína zrúcanina hradu Pajštún z 13. storočia, patriaca do katastrálneho územia mesta Stupava, ktorá bola vypálená napoleonskými vojskami na začiatku 19. storočia. Udávajú sa roky 1809, 1810 aj 1811. Asi východne od obce na ostrohu vrchu Úboč sa nachádza zrúcanina Dračieho hrádku.
Nachádza sa tu významná chatová oblasť, hrad Pajštún využívajú horolezci, turisti, z hradu je krásny výhľad na okolie, vidno až do Rakúska na známy zámok Schloßhof.
V obci je rímskokatolícky kostol Božského Srdca Ježišovho z roku 1864 a kaplnka Najsvätejšej Trojice z roku 1750.

</doc>
<doc id="25422" title="Jablonové (okres Malacky)" url="https://sk.wikipedia.org/wiki?curid=25422">
Jablonové (okres Malacky)

Jablonové je obec na Slovensku v okrese Malacky. V obci je rímskokatolícky kostol sv. Michala archanjela z roku 1679. V obci žije približne 1 300 obyvateľov. Prvá písomná zmienka o obci pochádza z roku 1206.
Šport.
"Jablonovský organizovaný šport" sa datuje od roku 1953, keď vznikla Telovýchovná jednota pod názvom Sokol. Po šiestich rokoch prišlo k zmene názvu na Družstevník. V súčasnosti má jediný oddiel v obci, futbalový, názov ŠK. O založenie telovýchovy a športu sa v Jablonovom zaslúžili Matej Boc, Alojz Jánoš, Stanislav Brichta, František Prokop, F. Reisenauer, Š. Jánoš, E. Rupec, J. Michalových, A. Rybár, A. Jánoš, I. Pavlíček, V. Malcher, Š. Rusnák.
Prvé ihrisko bolo za dedinou „na Nivách“. Na jeseň roku 1957 sa otváralo nové futbalové ihrisko, ktoré priaznivci futbalu vybudovali brigádnicky. Veľký rozkvet telovýchovy a športu zaznamenala obec koncom šesťdesiatych rokov. To bola veľká funkcionárska éra bývalého dlhoročného futbalistu, Štefana Masaroviča v jablonovskom športe, ktorá trvala až do roku 2002. V súčasnosti futbal neustále v Jablonovom pretrváva. Fungujú tri družstvá – žiacke, dorastenecké, a seniorské.
Kronikárom jablonovského futbalu od roku 1953 je Slávo Brichta.
Genealogické zdroje.
Záznamy o genealogickom výskume sú k dispozícii v štátnom archíve "Štátný archív v Bratislave"

</doc>
<doc id="25424" title="Sološnica" url="https://sk.wikipedia.org/wiki?curid=25424">
Sološnica

Sološnica je obec na Slovensku v okrese Malacky vzdialená asi 53 km SZ od Bratislavy.
V obci je rímskokatolícky kostol Všetkých Svätých z roku 1699. V katastrálnom území sa nachádza časť NPR Roštún.
Dejiny.
Obec Sološnica sa prvý raz spomína v roku 1367. Ako jej názvy sa uvádzajú "Zeleskut", "Praturnprunn" (1367), "Zyleskut" (1371), "Solossnicza" (1773).
Obec patrila grófom zo Svätého Jura a Pezinka, panstvu Plaveckého hradu, Serédyovcom, Balassovcom, potom panstvu Plavec-Malacky (vystriedali sa ako majitelia viaceré rodiny a ich pokolenia). Od 17. storočia prešiel Plavecký hrad a okolité obce do vlastníctva rodiny "Pálfyovcov".
V roku 1720 pribudol v obci mlyn a rovnako v 18. storočí aj papiereň.
V roku 1828 mala obec 205 domov a 1 484 obyvateľov.
Kronika uvádza, že dedinu postihli rôzne nešťastia a pohromy. V roku 1857 vypukol v obci veľký požiar, keď za pol hodiny bola celá dedina v plameňoch, pretože väčšina striech bola zo slamy. Požiar si vyžiadal 12 ľudských životov. Z celej obce zostalo len 6 domov. Zachovali sa aj kostol a mlyn.
V roku 1861 na svätého Ducha sa po veľkej búrke zdvihla hladina Sološnického potoka a zaplavila časť obce.
Veľa vytrpeli obyvatelia za rakúsko-pruskej vojny roku 1866. Od Moravy k Trnave tiahlo pruské vojsko. Došlo k početným bojom. Množstvo nepochovaných mŕtvol zapríčinilo šírenie cholery na Záhorí. V Sološnici od 29. augusta do 14. novembra 1866 zomrelo na choleru 149 ľudí.
V roku 1909 sa v jarnom období zosunula pôda v chotári „Na jamách“ a „Nížiny“. K zosuvu prišlo v značnom rozmere. Majitelia pozemkov utrpeli značnú škodu. K veľkému zosuvu pôdy došlo aj v roku 1936.
Utrpenie, hlad a biedu prinieslo občanom obdobie 1. svetovej vojny (1914-1918), kedy bolo postupne z obce povolaných 180 mužov, ktorí bojovali na srbskom fronte. Niektorí z nich zostali nezvestní a 43 ich padlo vo vojne. Na pamiatku dala obec v roku 1931 postaviť pomník zo zbierky občanov.
Pretože sa v obci často vyskytovali požiare, rozhodli sa občania založiť hasičský spolok. Stalo sa tak 21. augusta 1881.

</doc>
<doc id="25426" title="Rohožník (okres Malacky)" url="https://sk.wikipedia.org/wiki?curid=25426">
Rohožník (okres Malacky)

Rohožník je obec na Slovensku v okrese Malacky. Obec leží v Záhorskej nížine na úpätí Malých Karpát v nadmorskej výške v strede obce. Z jednej strany obce ju lemujú Malé Karpaty a z druhej strany rovinný borovicový les. 
Zvlnený rovinný až stredohorský povrch chotára tvoria druhohorné vápence, dolomity, bridlice, pieskovce a melafýry. Pôdy pod pohorím Karpát sú stredne ťažké, smerom k borovému lesu prechádzajú do ľahkých piesčitých. 
Obcou preteká Rohožnícky potok a potok Rudávka. Na severozápad je rašelinisko – Rybník. Samotná obec a jej okolie je bohaté na podzemné vody. V katastrálnom území obce vyviera prameň Vajar a v jej okolí ďalšie štyri. 
Kultúrne pamiatky.
"Kaplnka sv. Urbana" – Dal ju postaviť zemepán v 17. storočí a dal ju zasvätiť sv. Urbanovi, patrónovi vinohradníkov. Pestovanie vínnej révy má v našej obci dávnu tradíciu. V deň sv. Urbana býval v obci velký sviatok. Pri kaplnke sa konala bohoslužba a nasledovala veselica. 
"Rímskokatolícky kostol" – Kostol dal postaviť gróf Pálffy v roku 1858 – 59. Je postavený v novorománskom slohu.Keď sa staval nový, starý kostol stál na tom istom mieste. Z kameňa starého kostola postavili ohradu okolo nového. Na znak, že tam bol aj cintorín, postavili farníci jeden náhrobný kameň k múru kostola.15. augusta 1860 bol zasvätený Nanebovzatiu Panny Márie. Postupne sa začalo nakupovať vybavenie ako obrazy krížovej cesty, zvony a v roku 1930 ho namaľoval maliar z Malaciek. Neskôr boli dodané farebné sklá a zavedené elektrické osvetlenie. V roku 1984 – 88 bol urobený aj elektrický pohon zvonov
"Socha sv. Jána Nepomuckého" – Postavenie sa datuje do začiatku 18. storočia. Bola postavená z dôvodu vtedy sa rozširujúceho kultu českého protireformačného svätca Nepomúckeho. Zemepáni Pálffyovci boli katolíci a takéto sochy kúpili a dali takmer do všetkých obci vo svojom panstve. 
"Socha sv. Vendelína" – Je to patrón pastierov. Keď pastieri vyháňali dobytok a ovce na pašu, vždy sa k svätcovi pomodlili na ochranu stáda pri pasení.
"Socha Pána Ježiša" – Stojí pri vchode do miestneho cintorína, kam bola v roku 1858 prenesená od starého kostola. Ide o veľmi starú sochu o ktorej pôvode sa nič nevie. 
"Socha sv. Floriána" – V roku 1882 bol v obci založený hasičský zbor. Sochu zakúpil farník v roku 1897 a dal ju postaviť do centra obce, aby obyvatelom pripomínala založenie dobrovolnú ustanovizeň.
"Najsvätejšia trojica" – Pomník stojí pri kostole. Dali ho postaviť občania na pamiatku v roku 1905, ktorý odišli za prácou do Ameriky
"Pomník padlým hrdinom" v I svetovej vojne sa nachádza na miestnom cintoríne. Dali ho postaviť občania žijúci v Amerike v roku 1920 na pamiatku padlých. Je na ňom napísaných 27 mladých mužov, ktorý položili životy pre náš národ.
Politika.
Orgánmi obce su zastupiteľstvo a starosta obce.
Obecné zastupiteľstvo.
Obecné zastupiteľstvo obce Rohožník sa skladá z 9 zastupiteľov občanov volených obyvateľmi obce na obdobie 4 rokov. 
Šport, voľný čas a záujmové organizácie.
Šport.
V obci pôsobí viacero športových klubov:
Záujmové organizácie.
V rámci obce pôsobia nasledujúce záujmové organizácie

</doc>
<doc id="25427" title="Suchohrad" url="https://sk.wikipedia.org/wiki?curid=25427">
Suchohrad

Suchohrad (ľudovo Dimburk, z nem. Dimburg) je obec na Slovensku v okrese Malacky. V obci je rímskokatolícky kostol Krista Kráľa z roku 1935. V minulosti tu stál aj rímskokatolícky barokový kostol Sv. Floriána z roku 1717, ktorý sa nachádzal na miestnom cintoríne. Pre zlý stav však bol roku 1912 uzavretý. Snaha o jeho záchranu nebola úspešná a v 30. rokoch bolo nariadené jeho zbúranie. V obci sa nachádzal aj habánsky dvor. Do 30. rokov minulého storočia tu existoval tiež plávajúci vodný mlyn. V obci a jej okolí sa nachádza niekoľko bunkrov, ktoré sú účasťou systému československého predvojnového opevnenia. Bunkre v Suchohrade predstavujú najrozšírenejší typ LO vzor 37A (objekt ľahkého opevnenia nového typu), ale sú unikátne tým, že sú dvojposchodové. Spodné podlažie sa nachádza v podzemí a nemá strieľne.
Karolov dvor.
V roku 1780 vybudoval v chotári Suchohradu Karol Pállfy majer. Okolie bolo využívané ako zvernica. Boli tu dve pekárne, pálenica, kováčska dielňa, koniarne, maštale, sýpky a pánske sídlo. Po vzniku Československej republiky bol majer dvakrát rozparcelovaný. Od roku 1950 tu sídlilo novozaložené Jednotné roľnícke družstvo. Veľká časť budov bola zbúraná alebo prestavaná. Dnes sa tu nachádza družstvo a vznikajú tu rodinné domy. Z pôvodného majera zostali časti budov panského sídla, dobové pivnice a zamurovaná vstupná brána, ktorá smerovala k Malackám.
Iné projekty.
Obec Suchohrad

</doc>
<doc id="25431" title="Plavecké Podhradie" url="https://sk.wikipedia.org/wiki?curid=25431">
Plavecké Podhradie

Plavecké Podhradie je obec na Slovensku v okrese Malacky. Prvá zmienka pochádza z roku 1274. V obci a jej okolí sa nachádza niekoľko historických pamiatok a prírodných zaujímavostí.
Pálffyovci a Plavecké Podhradie.
Šlachtický rod Pálffyovcov získal Plavecký hrad, a jeho panstvo vrátane Plaveckého Podhradia po vymretí jeho dovtedajších vlastníkov, rodu Balašiovcov v roku 1621. V priebehu 17. storočia postavili v obci renesančný kaštieľ.
Na miestnom cintoríne sú pochovaní traja príslušníci malackej vetvy rodu Pálffyovcov. Hrob - krypta má pod krížom dve nápisové tabule. Na hrobe bol v minulosti aj liatinový rodový erb (stopy upevnenia sú viditeľné).
V zmysle staršej tabule bola krypta vybudovaná pre grófa Mikuláša Pálffyho (1797 - 1830). 
Mladšia tabuľa pripomína, že na vlastné želanie sa tu dal pochovať Mikulášov starší brat Anton Karol knieža Pálffy (1793 - 1879) a jeho manželka Leopoldína Dominika, rod. von Kaunitz-Rietberg (1803 - 1888).

</doc>
<doc id="25437" title="Zohor" url="https://sk.wikipedia.org/wiki?curid=25437">
Zohor

Zohor je obec na Slovensku v okrese Malacky. Obec sa nadchádza približne severozápadne od Bratislavy. K 31. 12. 2020 mala obec 3 418 obyvateľov.
História.
Chotár obce bol osídlený už od staršej doby bronzovej. Prvou zmienkou o obci je listina z roku 1314 ktorou Karol I. Róbert potvrdzuje držbu majetkov Otovi z Telespruna - vrátane rybárskej osady "Sahur" (Zohor)
. V polovici 16. storočia Zohor doosídlili Chorváti. Od roku 1466 je uvádzané dnešné pomenovanie obce - Zohor.
Pamiatky.
V obci je rímskokatolícky kostol sv. Margity z roku 1898 a kaplnky sv. Rozálie z roku 1832, sv. Jána Nepomuckého z roku 1910 a sv. Izidora z roku 1944. V malom parku pred kostolom sa nachádza socha Sedembolestnej Panny Márie z roku 1817.V parku pred kostolom sa nachádza aj pomník Milana Rastislava Štefánika.
V obci sa nachádza pomník dvom americkým letcom, ktorí zahynuli 17.októbra 1944 pri havárii bombardéra B-24 Liberator neďaleko obce.
Významné osobnosti.
Rodisko:
Pozri aj.
Železničná stanica Zohor

</doc>
<doc id="25439" title="Báhoň" url="https://sk.wikipedia.org/wiki?curid=25439">
Báhoň

Báhoň (, ) je obec na Slovensku v okrese Pezinok. V obci je rímskokatolícky kostol sv. Františka Assiského z roku 1921.
Poloha.
Obec Báhoň leží v dolnej časti úrodnej trnavskej tabule. Patrí do vinárskej oblasti Malokarpatského regiónu a mikroregiónu Červený Kameň.
Dejiny.
Najstaršia písomná zmienka o obci (villa Bahun) pochádza z roku 1244, počiatky osídlenia však siahajú až do mladšej doby kamennej, čo dokazujú nálezy neolitného sídliska - volútovej a lengyelskej kultúry, rímsko-barbarského a slovanského sídliska i pohrebiska z doby veľkomoravskej. Od polovice 10. až do 13. storočia obec bola kráľovským majetkom patriacim k bratislavskému hradu, od roku 1306 Martinovi synovi Bugára. V stredoveku viackrát zmenila majiteľov. Dejiny Báhoňa od r. 1580 na viac ako tristo rokov ovplyvnila zemianska rodina Jezernických, ktorých potomkovia postupne získali do svojej držby prevažnú časť obce a stali sa patrónmi tunajšej farnosti. V polovici 16. storočia Báhoň bol dvojrečovou nemecko-slovenskou obcou s prevahou nemeckého obyvateľstva, koncom storočia sa tu usadili aj chorvátski osadníci. V roku 1845 život v obci priaznivo poznačilo vybudovanie trate konskej železnice z Bratislavy do Trnavy. Po prvej svetovej vojne sa začala rozvíjať spoločenská činnosť v rôznych spolkoch, ochotníckom divadle a v športe. 
V bývalom kaštieli Jezernických v roku 1930 bol otvorený Kaplického ústav pre slepcov. Areál teraz slúži ako domov sociálnych služieb pre dospelých z celého Slovenska. Pre nevidiacich a ťažko zdravotne postihnutých bola zriadená prevádzka výrobného družstva invalidov a neskôr vybudovaný nový závod výrobného družstva ELEKTRO ĽUDIB. Neskôr sa závod rozdelil na dve samostatné časti. ELEKTRO ĽUDIB je v súčasnosti činný veľmi málo. Druhá časť niesla názov ETI ELB, po rozdelení pokračovala najmä v lisovaní a galvanickom pokovení kovových súčiastok poistiek spolu s následnou kompletizáciou. Firmu neskôr odkúpila slovinská spoločnosť ETI. V spoločnosti ETI ELB pracovalo viac ako sto pracovníkov, najmä robotníkov až do ukončenia prevádzky v auguste 2018. 
V roku 1954 zahájila v obci činnosť Odrodová skúšobňa Ústredného kontrolného a skúšobného ústavu poľnohospodárskeho.
Pamiatky.
Kostol sv. Františka z Assisi postavil v rokoch 1914 – 1921 arch. M. Harminc. V obci sa zachovali dve kaplnky, tri sakrálne prícestné sochy a dva kríže z r. 1874 a 1906. V strede obce je pomník padlým v prvej a druhej svetovej vojne.
Súčasnosť.
Obec má komplexnú technickú vybavenosť. K športovej činnosti slúži futbalový štadión, tenisové kurty, športové ihriská v areáli školy a pumptracková dráha Panšula Park. V obci je predajňa potravín a viac pohostinstiev. V rámci zdravotného strediska v obci ordinuje všeobecný lekár a zubár, k dispozícii je lekáreň. Detský lekár v súčasnosti v obci neordinuje. 
Rekreačné možnosti poskytujú blízke Slnečné jazerá v Senci a turistické výlety do horského prostredia Malých Karpát. 
V obci sa nachádza viacero spolkov: Záhradkári, vinári, Jednota dôchodcov a iné.

</doc>
<doc id="25440" title="Jablonec (okres Pezinok)" url="https://sk.wikipedia.org/wiki?curid=25440">
Jablonec (okres Pezinok)

Jablonec (historicky , , ) je obec na Slovensku v okrese Pezinok, neďaleko Trnavy.
Dejiny.
Prvá písomna zmieka o obci je z roku 1342, zo zbierky dokumentov Codex diplomaticus andegavesis, kde sa riešili spory o polia.
Jablonec spadal do panstva Červený Kameň a v roku 1543 bol spísaný prvý urbár obce na základe príkazu Mikuláša Pálfiho, ktorého rod vlastnil toto panstvo.
Existovali spory o to, či Jablonec patrí do farnosti Cífer alebo do farnosti Budmerice, pričom sa jeho príslušnosť menila. V 16. storočí sa skončili posledné spory o to, do ktorej farnosti obce patrí, pripadnutím ku farnosti Budmerice.
V 21. storočí sa obec rozrástla o časť nových domov na severozápade obce a obec bola modernizovaná. Bol vybudovaný chodník a nové autobusové zastávky, vymenené pouličné osvetlenie a vďaka občianskej iniciatíve boli postavené a opravené detské ihriská. Taktiež bol vybudovaný náučný chodník popri rieke Gidra, ktorý je dlhý 4,3 km a je vybavený lavičkami a informačnými tabuľami.
Pamiatky.
V obci sa nachádza socha sv. Floriána z 19.storočia, socha sv. Magdalény z 18. storočia, pomník zosnulým z 1. a 2. svetovej vojny a rímskokatolícky kostol sv. Magdalény z roku 1860.
Kultúra.
V Jablonci sa každoročne uskutočňujú mnohé kultúrne podujatia, aj v spolupráci s materskou a základnou školou, ako napríklad Stavanie mája, Hodové slávnosti a Posedenie s dôchodcami.
Šport.
Od roku 1937 sa v Jablonci hráva futbal, pričom v dnešnej dobe ho hrávajú všetky vekové kategórie. Seniori pravidelne organizujú futbalové turnaje v obci a obec sa taktiež zapája do majstrovských súťaží.
V obci tiež funguje občianske hokejbalové združenie, ktoré organizuje turnaje.

</doc>
<doc id="25442" title="Viničné" url="https://sk.wikipedia.org/wiki?curid=25442">
Viničné

Viničné (, ) je obec na Slovensku v okrese Pezinok.
Doložené historické názvy.
1208: "Villa Suslan", 1256: "Susulan", 13. stor. – 1899: "Schweinsbach", "Švajnsbach", 1553: "Swanczpoch", 19. stor.: "Hattyúpatak", prelom 19. a 20. stor.: "Labudová", 1934: "Schweinsbach", 1938: "Švajnsbach", 1948: Viničné
Kultúra a zaujímavosti.
Pamiatky.
V obci je rímskokatolícky kostol sv. Filipa a Jakuba z roku 1622 a kaplnka Najsvätejšej Trojice.
Miestne časti.
Po 1. svetovej vojne bola obec rozdelená na tri miestne časti:

</doc>
<doc id="25447" title="Šenkvice" url="https://sk.wikipedia.org/wiki?curid=25447">
Šenkvice

Šenkvice (maď. "Senkőc", nem. "Schenkwitz") sú obec na Slovensku v okrese Pezinok. Vznikli v roku 1964 zlúčením Malých a Veľkých Čaníkoviec.
Poloha.
Obec leží v Trnavskej pahorkatine, podcelku v západnej časti Podunajskej nížiny, 26 km severovýchodne od Bratislavy a 6 km východne od mesta Pezinok. Šenkvice sa rozprestierajú v doline Stoličného potoka a južne od obce sa nachádza Šenkvický háj. Obcou prechádza železničná trať Bratislava – Žilina. Z iných stran Šenkvíc je Modra, Blané a Vištuk.
História.
Okolie Šenkvíc bolo osídlené už v neolite a v lokalite sa nachádzajú nálezy zo staršej doby bronzovej ako i z rímskych čias. Prvá písomná zmienka o obci je z roku 1256 v listine uhorského kráľa Bela IV. Po tatárskom vpáde a vyplienení Uhorska prichádzajú na územie pezinského panstva nemeckí kolonisti. Prvý ponemčený názov známy z listiny vikára ostrihomského arcibiskupa Leonarda de Pansauro je z roku 1390, kde sú vymenované farnosti bratislavského prepošstva. Medzi nimi aj Šenkvice "SAMKAWYCH", uvádzané medzi Modrou a Vištukom.
Od roku 1462 do roku 1557 nie je o Šenkviciach žiadna písomná zmienka. V druhej polovici 16. storočia je oblasť kolonizovaná Chorvátmi, ktorí utekajú z domova pred postupom Turkov. Významný historik Uhorska Gabriel Kolinovič Šenkvický zapísal, vychádzajúc z údajov historikov J. Sdegedyho a S. Timona, že Šenkvice založili Chorváti medzi rokmi 1544 - 1550. Chorvátskych kolonistov z Kostajnice a okolia priviedol do Šenkvíc Mikuláš Šubič v čase, keď Turci zničili Kostajnicu. 
V roku 1594 prichádzajú ďalší chorvátski utečenci, zakladajú povedľa existujúcej osady v blízkosti potoka Sisek novú osadu, ktorú gróf Štefan Ilešhazi nazval Malé Šenkvice, pôvodne pomenované Sisek. O tej pozri článok Cerové.
Od roku 1647 patrila obec Pálffyovcom (pezinské panstvo). 
Prvý kostol bol v Šenkviciach postavený okolo roku 1350 v gotickom slohu. Tento pravdepodobne zhorel. Na jeho mieste si chorvátski kolonisti postavili kostol nový, ktorý postupne v rokoch 1614 - 1619 rozširovali. V roku 1666 bol kostol radikálne prestavaný prakticky do takej podoby akú má dnes. Súčasne s kostolom dokončili aj výstavbu hradieb okolo kostola (obrana proti tureckým vpádom) a uzavreli ich veľkou bránou. Portál tejto brány má letopočet 1682. Koncom 19. storočia nastáva úpadok Šenkvíc a až začiatkom 20. storočia so vznikom nových pracovných možností sa opäť rozvíjajú a rozrastajú.
19. októbra 1845 bola daná do prevádzky železničná trať Šenkvice – Pezinok.
Pamätihodnosti.
V obci sa nachádzajú viaceré pamätihodnosti. Jednou z nich je rímskokatolícky kostol svätej Anny z roku 1584, ktorý bol pôvodne gotický, neskôr kostol prestavovali s renesančnými a barokovými úpravami. Hradobný systém okolo kostola s nárožnými baštami je postavený v renesančno-barokovom slohu. Ďalšími pamätihodnosťami sú socha svätého Urbana vo vinohradoch z roku 1723 (zreštaurovaná a slávnostne znovuodhalená v roku 2006), socha Najsvätejšej Trojice zo začiatku 20. storočia a socha svätého Jána Nepomuckého. Kaplnka z roku 1888 je zasvätená Sedembolestnej Panne Márii.
Šport.
V obci sa od 70. rokov 20. storočia nachádza motokrosová trať.

</doc>
<doc id="25448" title="Vinosady" url="https://sk.wikipedia.org/wiki?curid=25448">
Vinosady

Vinosady je obec na Slovensku v okrese Pezinok.
Poloha.
Obec leží pod úbočím Malých Karpát v nadmorskej výške 170 metrov medzi Pezinkom a Modrou. Od Bratislavy je vzdialená 26 km na východ a 3 km východne od okresného mesta Pezinok.
Časti.
Vinosady sa skladajú z dvoch častí, ktoré boli do roku 1964 samostatnými obcami
Pamiatky.
V obci je rímskokatolícky Kostol svätého Martina z 19. storočia
Doložené historické názvy.
Doložené sú tieto historické názvy:
Dejiny.
Archeológovia na území Veľkého Tŕnia objavili zvyšky studne z 9. storočia, ktorú pravdepodobne vyhĺbili starí Slovania a tiež celé veľkomoravské sídlisko (na území Veľkého a Malého Tŕnia). Prvá historická správa o osídlení územia je z roku 1208, keď sa spomína, že Pezinok susedí s obcou "Turdune". 
Z listín je zrejmé, že časť územia Turne vlastnili aj grófi zo Svätého Jura a Pezinka. 
Na pôvodne jednom chotári sa už koncom 13. storočia vyvinuli dve obce: Kučišdorf (=Čukárovce, dnes: Veľké Tŕnie) a Trlinok (=dnes: Malé Tŕnie). 
S Pezinkom spájali obec predovšetkým trhy a jarmoky už od 13. storočia. Trlinok mal s Pezinkom spoločného zemepána do 17.storočia. Azda už od 14. storočia bola v Kučišdorfe fara. V 16. storočí v čase reformácie sa stal Kučišdorf filiou Modry, no od roku 1759 patril k Pezinku. V danej dobe sa zväzky oboch obcí utužovali. Po zrušení Obvodného notariátu v Cajle v roku 1925 pripadli obce Kučišdorf a Trlinok opäť k Modre, no od 1. júla 1931 sa Kučišdorf vrátil do notariátu v Pezinku.
K zblíženiu oboch obcí došlo až v roku 1948, keď názvoslovná komisia Ministerstva vnútra poslovenčila názov Kučišdorf na Veľké Trnie (dnes: Veľké Tŕnie) a názov Trlinok na Malé Trnie (dnes: Malé Tŕnie). Malé Tŕnie a Veľké Tŕnie sa spojili v roku 1964, čím vznikla spoločná obec Vinosady. Obec dnes nesie meno zodpovedajúce starobylej tradícii vinohradníctva a vinárstva. Spojenej obci Vinosady bol vytvorený a pridelený v roku 1998 jeden erb.
Zaujímavosti.
V obci sa nachádza Pálfiho barokový kaštieľ z roku 1776, ktorý bol v roku 1884 prestavaný. Je kultúrnohistorickou pamiatkou, v súčasnosti je však verejnosti neprístupný. Vo Vinosadoch sa nachádza rímskokatolícky kostol svätého Martina z 19. storočia, ktorý bol postavený na mieste starého gotického chrámu. 

</doc>
<doc id="25449" title="Dubovce" url="https://sk.wikipedia.org/wiki?curid=25449">
Dubovce

Dubovce sú obec na Slovensku v okrese Skalica.
Polohopis.
Obcou preteká rieka Chvojnica, ktorá tvorí hranicu medzi obcou a Radošovským a Močidlianskym chotárom, 2 potoky v obci s vydláždeným korytom, rybník na Vidovanskom potoku, umelá vodná nádrž (nefunkčná) na Vlčkovanskom potoku, pri ktorom prameni je Vratišov. 
Dejiny.
Dubovce vznikli zlúčením dvoch samostatných obcí Vlčkovany a Vidovany v roku 1954. Najstarší záznam pochádza z roku 1392 zo Žigmundovej donačnej listiny (ŠÚA Bratislava. Riaditeľstvo cisárskych majetkov vo Viedni – Coborovské písomnosti Nr. 1.). Obec vznikla pri starom keltskom hradisku Zámčisko. Zaniknutá osada (asi ešte pred 14. storočím) Vratišov, názov je podľa zachovaného mikrotoponyma. 
Názov.
Názov Dubovce vznikol podľa toponymických objektov Dubina (les) a Dubník (vrch). Prípona -ovce je analogická podľa vedľajšej obce Radošovce.
Názov Vlčkovian je motivovaný apelatívom vlk. Názov Vidovany podľa M. Jozefoviča je motivovaný menom sv. Víta (potok pretekajúci cez obec pramení pod kopcom s kaplnkou sv. Víta), podľa Krajčoviča ide o majiteľa Vida (Vidov dvor). Vlčkovany – Farkashely; Vidovany – Vidovány oba pomaďarčené názvy napr. z katastrálnej mapy z roku 1911 a 1913.

</doc>
<doc id="25454" title="Koválovec" url="https://sk.wikipedia.org/wiki?curid=25454">
Koválovec

Koválovec je obec na Slovensku v okrese Skalica.
Dejiny.
Koválovec je počtom obyvateľov najmenšia samostatná obec na Záhorí, ležiaca na úpätí Bielych Karpát, v okrese Skalica. Prvá písomná zmienka o obci pochádza z roku 1394. Obec až do 60-tych rokov 20. storočia mala 2,5 krát viac obyvateľov ako dnes. V rámci socialistického plánovania sa obec dostala do kategórie zánikových obcí, čoho dôsledkom bol rapídny úbytok obyvateľstva. Najmenej obyvateľov mala obec v roku 1991 a 2015 a to 137, respektíve 138. Rozdiel medzi týmito dvomi obdobiami je v tom, že kým v roku 1991 bol v obci vysoký podiel staršieho obyvateľstva, v roku 2015 je to naopak. 

</doc>
<doc id="25467" title="Cerová (okres Senica)" url="https://sk.wikipedia.org/wiki?curid=25467">
Cerová (okres Senica)

Cerová je obec na Slovensku v okrese Senica. 
Symboly obce.
Erb obce sa skladá z dubu (Dub cerový - Quercus cerris), dvoch liesok a nebeských telies. Cerovú vyznačuje práve spomínaný dub, podľa ktorého dostala aj meno. Lieskové znázorňujú dve malé liesky a Rozbehy znázorňuje polmesiac a hviezda. 
Kultúra a zaujímavosti.
Obec sa spomína až od roku 1696. Patrila panstvu hradu Korlátka. Zaoberali sa poľnohospodárstvom a chovom dobytka. Bol tu liehovar.
Infraštruktúra.
Pri miestnej časti Rozbehy je od 10. októbra 2003 v prevádzke Veterná elektráreň Cerová – prvá veterná elektráreň na Slovensku. Inštalovaný výkon je 2,6 MW, celkovo ročne vyprodukuje 4000 MWh energie. 

</doc>
<doc id="25469" title="Borský Mikuláš" url="https://sk.wikipedia.org/wiki?curid=25469">
Borský Mikuláš

Borský Mikuláš je obec na Slovensku v okrese Senica. Obec vznikla zlúčením dvoch pôvodných obcí Borského Mikuláša a Borského Petra od 1. januára 1975.
Prírodné podmienky.
Na území obce sa nachádza málo vodných tokov. V jeho severnej časti preteká rieka Myjava a jej prítoky Ságelský potok a Kalaštavský potok.
V južnej časti sú mierne vŕšky (Lakšárske kopce), najvyšším je Mária Magdaléna (), ďalšie: Dubník (, je na ňom vysoký stožiar televízneho vysielača), Ruženica (), Vinohrádky () a Kravia hora (). Značná časť územia je zalesnená prevažne borovicovým lesom, najmä v katastrálnom území Borský Peter.
Dejiny.
Prvá zmienka o nej pochádza zo 14. storočia. V neskoršej dobe sa sem prisťahovali habáni, ktorých pripomína osada zvaná "Habány".
Ale nálezy z doby rímskej dokazujú, že v chotári obce sa pohybovali ľudia v prvých storočiach nášho letopočtu. Teda v 14. storočí sa spomína Borský Mikuláš ako Zenthmiklos; r. 1773 sa vyskytujú názvy Búr Swatý Mikuláš, Bur Sancti Nicolai, Bur Sancti Petri, Bur-Sankt-Nicklasz, Bur-Sankt-Peter, Bur-Szent-Miklós, Bur-Szent-Péter; r. 1920 sa obec volala Burský Svätý Mikuláš, Burský Svätý Peter; od r. 1960 potom Borský Mikuláš a Borský Peter.
Prvá písomná zmienka o obci pochádza z roku 1394, zo záznamov novozriaďovanej zemepanskej správy, ktorá dopĺňala už fungujúcu cirkevnú správu.
Najstaršia zmienka o obci je vo forme Zenthmiklos a Zenthpeter je na listine Bratislavskej kapituly z 3. júla 1394. Ide o štatúciu pre Stibora zo Stiboríc, ktorou sa mu dáva do držby panstvo Ostriež (Ostrý kameň). Podľa tejto listiny a ďalších dokumentov patril Borský Mikuláš ako poddanská obec hradu Ostriež. Neskôr obec patrila holíčskemu panstvu a jeho vládnucemu rodu Coborovcov, ktorí ju predali Habsburgovcom.
Patrónom obce bol svätý Mikuláš, ktorý sa v 18. storočí dostal aj do znaku obce. Starším symbolom obce bola bežiaca líška pod borovicou. Pečatidlo s týmto znakom sa datuje už od roku 1597 a tento motív bol aj použitý pre súčasný erb obce. Bývalá obec Borský Peter mala v znaku sv. Petra.

</doc>
<doc id="25479" title="Moravský Svätý Ján" url="https://sk.wikipedia.org/wiki?curid=25479">
Moravský Svätý Ján

Moravský Svätý Ján je obec na Slovensku v okrese Senica.
Polohopis.
Obec Moravský Svätý Ján je hraničnou obcou medzi Slovenskom a Rakúskom. Leží v juhozápadnej časti okresu Senica pri rieke Morava. Cez obec prechádza cesta I/2 z Malaciek do Kútov a železničná trať Bratislava – Břeclav.
Dejiny.
Najstaršia písomná pamiatka o obci pochádza z roku 1449. V 16. storočí sa do obce prisťahovali habáni, známi výrobou keramiky. K najvýznamnejším pamiatkam patrí rímskokatolícky farský kostol Sv. Jána Krstiteľa, z roku 1842, habánska kaplnka Narodenia Pána, z roku 1839, kaplnka Navštívenia Panny Márie, (na Salaši) z roku 1881 a barokový kaštieľ.
Kultúra a zaujímavosti.
Turistika.
Neďaleko obce sa nachádza štátna prírodná rezervácia Čeker - Čertova studňa, zriadená na ochranu prírodných spoločenstiev mŕtveho ramena rieky Moravy.
Oblasť okolo rieky Moravy ponúka značené cyklotrasy po upravených asfaltových komunikáciách v rámci Moravskej cyklistickej cesty až do bratislavského Devína, resp. napojenie cyklotrasy do Rakúska cez most. Obec je aj vyhľadávaným miestom pre ďalších rekreantov a turistov, predovšetkým športových rybárov, poľovníkov a rekreačných športovcov.

</doc>
<doc id="25489" title="Čáry" url="https://sk.wikipedia.org/wiki?curid=25489">
Čáry

Čáry sú obec na Slovensku v okrese Senica, v Trnavskom kraji, v regióne Záhorie. 
Poloha.
Obec sa nachádza na severozápade Trnavského kraja, 20 km západne od okresného mesta Senica. Cez obec prechádza cesta II. triedy 500 a v jej blízkosti sa nachádza diaľnica D2 (8 km) a železničné trate Bratislava – Břeclav (4 km), Kúty – Sudoměřice (4 km) a Kúty – Trnava (1 km). 
Prírodné podmienky.
Rastlinstvo a živočíšstvo.
Na území obce sa nachádzajú lesy zložené z drevín ako borovica lesná, agát biely (na severe územia) a dub letný, javor a buk lesný (na juhu územia).
Živočíchy vyskytujúce sa v tunajších lesoch, na poliach a v blízkosti sídiel sú cicavce ako kuna lesná, tchor tmavý, jazvec lesný, bobor európsky, krt obyčajný, veverica obyčajná, jež bledý, zajac poľný, líška hrdzavá, diviak lesný, srnec lesný, jeleň lesný; vtáky ako vrabec domový, stehlík obyčajný, kanárik poľný, lastovička obyčajná, škorec obyčajný, drozd čierny, hrdlička záhradná, vrana čierna, kačica divá, bažant obyčajný, jastrab krahulec, sokol myšiar, myšiak hôrny, kaňa močiarna; plazy a obojživelníky ako ropucha zelená, jašterica krátkohlavá, slepúch lámavý, užovka hladká.
Názov.
Vývin názvu obce
Školstvo.
Prvé presné správy o založení školy v obci Čáry pochádzajú z roku 1812. Bola to škola s jednou triedou. O prvom učiteľovi sa správy nezachovali. Keďže sa počet obyveteľstva v obci zvyšoval a tým aj pribúdalo detí, bolo nutné vytvoriť ešte jednu triedu. Stalo sa tak v roku 1880. V roku 1930 obec dala postaviť novú školskú budovu s jednou triedou a riaditeľským bytom. Spolu teda boli v Čároch tri triedy. Učitelia sa tu striedali takmer každým rokom. Od roku 1946 bol riaditeľom František Kubovič. Od tejto chvíle sú o škole v Čároch vedené dosť presné záznamy, pretože sa začala písať školská kronika. V roku 1960 bola slávnostne otvorená novostavba Základnej školy. Odvtedy je Základná škola Čáry plnoorganizovaná škola.

</doc>
<doc id="25505" title="Jalšové" url="https://sk.wikipedia.org/wiki?curid=25505">
Jalšové

Jalšové je obec na Slovensku v okrese Hlohovec. 
Poloha.
Obec leží na Dolnom Považí, na výbežku Podunajskej nížiny. Nachádza sa na ľavom brehu Váhu a západnom okraji Krahulčích vrchov, podcelku Považského Inovca. Cez Jalšové prechádza cesta II/507, spájajúca Piešťany a Hlohovec.
Pamiatky.
Najvýznamnejšou pamiatkou je pôvodne románska rotunda postavená niekedy v 12. alebo 13. storočí v areáli stredovekého hradiska. Začiatkom 19. storočia bola k rotunde pristavaná z východnej strany nová loď a presbytérium. 

</doc>
<doc id="25511" title="Blahová (okres Dunajská Streda)" url="https://sk.wikipedia.org/wiki?curid=25511">
Blahová (okres Dunajská Streda)

Blahová () je obec na Slovensku v okrese Dunajská Streda. 
Polohopis.
Rozprestiera sa na Žitnom ostrove pri ramene Malého Dunaja. V obci je futbalový klub, v ktorom hrajú aj hráči z vedľajšej obce Bellova Ves.
Obyvateľstvo.
Podľa sčítania v roku 2011 žilo v obci 356 obyvateľov. 199 (56%) slovenskej, 112 (31%) maďarskej a 45 (13%) inej a nezistenej národnosti. V obci sa hovorí prevažne slovenským jazykom.
Občianska vybavenosť.
Obec má vlastnú škôlku, detské ihrisko, obchod, aj futbalové ihrisko. V blízkosti obce sa nachádza rekreačné stredisko Park Madarász.

</doc>
<doc id="25519" title="Hviezdoslavov" url="https://sk.wikipedia.org/wiki?curid=25519">
Hviezdoslavov

Hviezdoslavov () je malá obec na Slovensku v okrese Dunajská Streda. 
Dejiny.
Prvá písomná zmienka o obci Hviezdoslavov je z roku 1924 (záznam o dedinke - kolónii Hviezdoslavov). V Encyklopédii miest a obci Slovenska je napísané, že v roku 1924 bol počet obyvateľov Hviezdoslavova 180. 
Obec prechádza rýchlou urbanizáciou počet obyvateľov rýchlo narastá (jedna z najrýchlejšie rastúcich obcí na Slovensku). 
V súčasnosti je vo výstavbe veľká a moderná cirkevná ZŠ s plánovaným otvorením v roku 2021.
Obyvateľstvo.
V roku 2013 mala obec 803 obyvateľov. Z toho 406 (66%) slovenskej, 86 (14%) maďarskej a 120 (19%) nezistenej národnosti. 

</doc>
<doc id="25544" title="Čiližská Radvaň" url="https://sk.wikipedia.org/wiki?curid=25544">
Čiližská Radvaň

Čiližská Radvaň () je obec na Slovensku v okrese Dunajská Streda. V roku 2001 bolo z 1 218 obyvateľov 1 162 maďarskej a 47 slovenskej národnosti. 
Polohopis.
Rozprestiera sa na Žitnom ostrove, 
Nachádza sa 22 km juhovýchodne od Dunajskej Stredy 
7 km juhozápadne od Veľkého Medera. 
K obci patrí osada Vrbina 
Na juhu ju ohraničuje s dedinou Klučovec, na juhozápade s dedinou Medveďov, na západe s dedinou Baloň, na severe s dedinou Pataš a na východe s mestom Veľký Meder. 
Jeho východnou hranicou je potok. 
Čiližská Radvaň s rozlohou 21,41 km² sa nachádza v nadmorskej výške 110 - 113 metrov nad morom. 
Cez obec ide cesta 586 spájajúca Veľký Meder(7 km) s (6 km). 
Obec je po vedľajších cestách spojená s obcami Pataš(6 km), Kľučovec (4 km) a Baloň(1,5 km). 
Deiny.
Prvá zmienka o dedine sa nachádza v súpise majetkov Zoborského opátstva z roku 1252.
Obyvateľstvo.
V roku 1910 mala 979 obyvateľov, väčšinou maďarských. 
V roku 1921 malo 958 obyvateľov, z toho 887 (92,6%) Maďarov a 58 (6,1%) Slovákov. 
V roku 2001 bolo z 1218 obyvateľov 1162 (95,4%) Maďarov a 47 (3,9%) Slovákov. Zároveň mala obec 519 rímskokatolíkov, 469 reformovaných a 9 obyvateľov luteránov. 
V roku 2011 mala 1205 obyvateľov, z toho 1128 Maďarov a 65 Slovákov.
Samospráva.
Erzsébet Janík - Starostka
Obecné zastupiteľstvo:

</doc>
<doc id="25556" title="Hubice" url="https://sk.wikipedia.org/wiki?curid=25556">
Hubice

Hubice () sú obec na Slovensku v okrese Dunajská Streda.
Dejiny.
Obec je doložená z roku 1293 ako Gumba, z roku 1948 ako Hubice; marďarsky Gomba, Nemesgomba. Obec sa spomína z roku 1293. Časť patrila viacerým zemianskym rodinám, časť bola kmeňovým majet­kom Gombayovcov, ktorý tu mali opevnený kaštieľ, v roku 1553 Araňošiovcom, Čorbovcom, Zomorovcom, Molnárovcom, Beelyovcom, v 17. storočí väčšina arci­biskupovi Selepčénimu, do 20. storočia tu mal veľ­kostatok Wiener-Welten. V roku 1553 mala obec 7 port, v roku 1828 mala 28 domov a 197 obyvateľov. V roku 1666 tu arcibiskup zriadil manufaktúru na výrobu súkna (ktorá po jeho smrti zanikla), dal vybudovať rybníky a zaviedol rozsiahly chov oviec. Wiener v 19. storočí postavil žrebčín a zaviedol chov koní. V rokoch 1938-1945 bola pripojená k Ma­ďarsku.

</doc>
<doc id="25592" title="Bratislava – mestská časť Jarovce" url="https://sk.wikipedia.org/wiki?curid=25592">
Bratislava – mestská časť Jarovce

Bratislava – mestská časť Jarovce (iné názvy: Bratislava-Jarovce, Mestská časť Jarovce, Jarovce; , , ) sú mestská časť Bratislavy v okrese Bratislava V.
Nachádzajú sa medzi Rusovcami a Petržalkou v blízkosti štátnej hranice s Rakúskom - neďaleko od obce je situovaný hraničný priechod Jarovce - Kittsee.
Prvá písomná zmienka o obci sa nachádza v donačnej listine kráľa Ondreja II. z roku 1208, ktorou potvrdzuje založenie benediktínskeho opátstva v Lebényi (Uhorsko, dnešné Maďarsko). Táto sa ale nezachovala a odkazujú na ňu už iba nasledujúce listiny, z ktorých najstaršou je donačná listina kráľa Ľudovíta I. Veľkého z roku 1359, vydaná v Pécsi (Päťkostolí). Potvrdzuje ňou výsady pôvodnej listiny kráľa Ondreja II. a vkladá sem aj donácie zeme a osád, ktoré pôvodná listina neobsahovala.
Obec je súčasťou Slovenska od roku 1947, keď bola na základe dohody s Maďarskom pripojená k Česko-Slovensku (spolu s Rusovcami a Čunovom). Dôvodom bola výstavba bratislavského Dunajského prístavu. V tom čase v obci jasne prevažovalo chorvátske obyvateľstvo. Aj veľká časť súčasnej populácie sa hlási k tejto národnosti a zachováva reč svojich predkov a folklórne obyčaje. V rokoch 1947-1950 obec administratívne patrila pod susedné Rusovce.
Mestskou časťou Bratislavy je od 1. januára 1972.
Kostol sv. Mikuláša v Jarovciach.
Pôvodom najstarší kostol v petržalskej oblasti stojí v kostolnej záhrade v blízkosti domu smútku v Jarovciach. Tento neskorobarokový farský kostol pochádza z rokov 1763 - 1765. K výstavbe kostola sa viaže nápisová tabuľa na fasáde vpravo od vchodu s textom "SUB // SEBASTIANO // PAUHOFF // PAROCHO // ANNO // 1765" (t.j. za farára Sebastiána Pauhoffa v roku 1765). Kostol bol pôvodne postavený bez veže, ktorú postavili až v roku 1884. K veži (ale aj k výstavbe kostola) sa zas viaže nápisová tabuľa nad portálom s textom "I // Ecclesia haec a Principe Patrono // Esterhazi aedificata. Anno 1765. // II // Turris est triumphus crucis Christi. // Turris haec monumentalis nutu ac. // expensis S. Sedis Consistoriali Asses // soris ac Parochi Zanchichi Andreae. // nec non localis Communitatis aedi. // ficata, ac novis Campanis provisa. // Anno 1884." (t.j. Tento kostol bol postavený v roku 1765 za patróna kniežaťa Esterházyho. Veža je triumfom Kristovho kríža. Táto veža bola vystavaná a novým zvonom vybavená v roku 1884 z vôle a na náklady Andreja Zančiča, konzistoriálneho prísediaceho sv. Stolice a farára, ako aj z vôle a na náklady miestneho spoločenstva). Pred koncom druhej svetovej vojny 3. apríla 1945 ju ustupujúce nemecké vojská vyhodili do povetria. Riadna rekonštrukcia kostola sa začala až v roku 1970. Jednou z najdôležitejších prác bola výstavba novej veže, ktorá trvala dva roky. Do nej potom umiestnili dva zvony (tzv. veľký a umieračik), ktoré sa tu nachádzajú dodnes. V rokoch 1972 - 1974 postavili v kostolnej záhrade dom smútku a drôtené oplotenie nahradil železný plot. Na pamiatku občanom Jaroviec, ktorí padli počas bojov v 1. a 2. svetovej vojne, bol pri Kostole sv. Mikuláša v roku 1992 vybudovaný pomník. Koncom 90. rokov boli na kostole urobené posledné úpravy.

</doc>
<doc id="25631" title="Fintice" url="https://sk.wikipedia.org/wiki?curid=25631">
Fintice

Fintice sú obcou na Slovensku v okrese Prešov. Chotár obce sa rozprestiera na severovýchodnom okraji Šarišskej vrchoviny na pravom brehu rieky Sekčov, osem kilometrov od centra Prešova.
Geografia.
Obec sa nachádza na východe Slovenska, susediac severovýchodne od krajského mesta Prešov.
Zo západu susedí s mestskou častou mesta Veľký Šariš, zo severu s obcou Záhradne a z východu s obcou Kapušany.
Obec patrí do regiónu Šariš.
Gribľovec.
Gribľovec je miestna časť, južné od centra obce, ktorá bola dňom 30.11.2011 územne pričlenená od obce Kapušany. Od severnej „hlavnej“ časti obce je oddelená riekou Sekčov, a v budúcnosti aj rýchlostnou cestou R4.
V tejto lokalite (ľuďmi zaužívaným označovaním) bol v roku 2015 vykonaný výskumom na parcele jedného pozemku. Parcela ležala v mestskej časť Prešova – Nižná Šebastová blízko hranice katastra Fintíc. Najvýznamnejším nájdeným nálezom bol nález mazenice z doby bronzovej.
História.
Prvá písomná zmienka.
Prvá písomná zmienka o obci je z roku 1272 v donácií od kráľa Štefana V. veliteľom Jánovi a Štefanovi.
Náboženstvo a vierovyznanie.
Rímskokatolícka cirkev.
Obec je samostatnou farnosťou s farským kostolom „Navštívenie Panny Márie“ s apsidou.
V roku 1961 sa filiálka Fintice, patriaca do farnosti obce Nižná Šebastová, pričlenená ku farnosti Záhradne. 1. júla 2002 sa osamostatnila na samostatná farnosť.
Deti môžu navštevovať "eRko Fintice", kde sa im venujú mládež.
Gréckokatolícka cirkev.
Jurisdikčné patrí pod "Farnosť Fulianka".
Vzdelanie.
V obcí sídli "Základná škola s materskou školou", ktorá v aktuálnej forme vznikla v roku 01.09.2014 a aktuálne ju navštevuje 218 detí, a tiež "Cirkevná materská škola sv. Márie Goretti" zriadená 01.09.2014. V obci je tiež „Školský klub detí ako súčasť Základnej školy s materskou školou“ a "Elokované pracovisko ako súčasť Základnej umeleckej školy Jána Pöschla."
Doprava.
Obcou prechádza cesta III. triedy č. 3431, ktorej správcom je Prešovský samosprávny kraj a spája obec od juhu s Nižnou Šebastovou (časť Prešova) a od severu s obcou Záhradné. Poľné cesty vedú do obce Kapušany a mestských časti Surdok (Prešov) a Kanaš (Veľký Šariš).
Obec „obsluhujú“ DPMP linkou č. 21 a SAD Prešov linkou 707438 Prešov - Fintice - Terňa,Hradisko/Veľký Slivník.
Cez obec prechádza „KARPATSKÁ CYKLOTRASA medzinárodna trasa č. 015 červená“.
Z južnej strany obce sa ma stavať a viesť časť rýchlostnej cesty R4 Prešov, Sever – Kapušany.
V obci je fyzický dostupná pošta.
Priemysel a služby.
V obci ma ku dňu 3.7.2021 sídlo 41 obchodných subjektov a 66 prevádzkárni so živnostenským oprávnením.
Šport a záujmy.
Futbal.
V obci je "Obecný športový klub Fintice", ktorý vznikol 7.6.2016, hrajúci v (stav ku máju 2021):
Turizmus.
V obci.
V obci sa nachádza "Galéria a múzeum ľudového umenia v obci Fintice" a "Obecné kultúrne stredisko obce Fintice".

</doc>
<doc id="25636" title="Župčany" url="https://sk.wikipedia.org/wiki?curid=25636">
Župčany

Župčany sú obec na Slovensku v okrese Prešov.
Polohopis.
Obec sa rozprestiera v juhovýchodnej časti Spišsko-šarišského medzihoria v jeho podcelku Šarišské podolie, asi 4 km západne od Prešova. Cez obec preteká potok Čadaj.
Dejiny.
Hoci prvá písomná zmienka o obci pochádza z roku 1248, lokalita bola osídlená už v 11. storočí. Poloha na ceste od Šarišského hradu na Spiš znamenala čulý obchod už v 13. storočí, kedy celé okolie spravoval neďaleký hrad, v tom čase vo vlastníctve uhorských kráľov. Murovaný kostol bez veže, zasvätený Jánovi Evangelistovi, stál v obci už v roku 1438, súčasný, zasvätený Nanebovzatej Panne Márii je z obdobia okolo roku 1635. V 15. a 16. storočí už Župčany vlastnil rod Šošovcov zo Solivaru, no obdobie poznamenal postupný úpadok. Koncom 16. storočia bola v obci okrem kostola a fary už aj škola a na jej čele bol richtár, menovaný zemepánom. Po zrušení poddanských povinností v roku 1848 sa začali vytvárať sedliacke hospodárstva, ktorých bolo v Župčanoch 22.
Kultúra a zaujímavosti.
Stavby.
Kúria empirová z 1. polovice 19. storočia
Parky.
Obecný park
Šport.
Futbalový klub FC Župčany
Hospodárstvo a infraštruktúra.
Južným okrajom obce prechádza cesta I. triedy č. 18, ako aj diaľnica D1. Severozápadným okrajom prechádza spojnica Veľkého Šariša a Svinej.

</doc>
<doc id="25638" title="Drienov" url="https://sk.wikipedia.org/wiki?curid=25638">
Drienov

Drienov je obec na Slovensku v okrese Prešov.
Polohopis.
Obec leží v Košickej kotline medzi Košicami a Prešovom. 
Ulice.
Kvetná, Revolučná, Žižkova, Jarná, Záhradná, Krátka, Májová, Mierová, Osloboditeľov, Partizánska, Tehelná, Námestie Kapitána Nálepku, Košická, Okružná, Jarková, Mlynská, Letná, Pod Dvorom
Vodné toky.
rieka Torysa, Drienovský potok
Symboly obce.
Erb obce tvorí v modrom štíte v zelenej pažiti stojaca žena v strieborných šatoch s červeným ľajblíkom a červenou, zlato prepásanou zásterou, v zlatej šatke a zlatých čižmičkách, s ľavicou vbok, v pravici so zelenolistou vetvičkou s dvomi červenými drienkami.
Dejiny.
Podľa archeologických nálezov a historických prameňov, patrí obec Drienov k najstarším a najvýznamnejším obciam Šariša. Existovala už vo veľkomoravskom období, aj keď prvá písomná zmienka o nej je z roku 1283/1284, pod názvom Somus. Predpokladá sa, že názov Drienov je odvodený od pomenovania krovitého stromu drieňa čiže drienky.
V prvom období Uhorského štátu obec patrila šľachticom z chazarskeho etnika (Krabari), rodu Abovcov. Abovci dali pred rokom 1300 postaviť hrad Drienov (castrum Somus), nachádzajúci sa v katastri obce Obišovce, na kopci Zamčisko nad údolím rieky Svinky.
5. septembra 1449 sa odohrala pri Drienove bitka, v ktorej Jiskroví vojaci porazili Huňadyho oddiely vedené Tomášom Székelym.
Pravdepodobne na rozhraní 17. a 18. storočia splynulo s Drienovom osídlenie Židova, nachádzajúce sa na hornom konci obce.
V 2. svetovej vojne bola obec oslobodená sovietskou armádou dňa 19. januára 1945.
Politika.
Obecné zastupiteľstvo.
Voľby starostu obce a poslancov Obecného zastupiteľstva v Drienove 2. decembra 2006
Výsledky
Z 1585 oprávnených voličov sa volieb zúčastnilo 887. Odovzdaných bolo 859 platných hlasov. Volebná účasť bola 55,96%.
Starosta:
Ing. Jozef Petro: 628 hlasov
Volí sa 9 poslancov.
Kultúra a zaujímavosti.
Hudba.
Nachádza sa tu pobočka CZUŠ sv.Mikuláša. Každý rok usporadúva koncerty, na ktorých si môžete vypočuť nielen krásne skladby od rôznych autorov na rôznych nástrojoch, ale ponuka sa vám aj vstup do galérie umeleckých prác študentov a taktiež tanečné predstavenia.
V máji sa koná Chrámový koncert - v kostole sv. Šimona a Júdy.
Chránené územia.
Národná prírodná rezervácia Gýmešský jarok je národná prírodná rezervácia v správe štátnej ochrany prírody Prešov.
Nachádza sa v katastrálnom území obce Drienov v okrese Prešov v Prešovskom kraji. Územie bolo vyhlásené v roku 1981 na rozlohe 20,6200 ha. Ochranné pásmo nebolo určené.
Predmetom ochrany je: "NPR je vyhlásená na ochranu lesných spoločenstiev brezových dúbrav a oglejených bukových dúbrav v Košickej kotline na vedecko-výskumné, náučné a kultúrno-výchovné ciele."[1]
Referencie:
Štátny zoznam osobitne chránených častí prírody SR
http://uzemia.enviroportal.sk/main/detail/cislo/535
Fotto: D.Očenáš
Stavby.
Kostol Rímskokatolícky sv. Šimona a Júdu.
pôvodne gotický z 1. polovice 14. storočia, rozšírený v 15.storočí presbytériom. Barokovo upravený po roku 1749.
V hornej časti veže je pôvodne gotické okienko.
Chrám Greckokatolícky Zosnutia Presvätej Bohorodičky.
Postavený v roku 1902 v ukrajinskom štýle.
Kaplnka sv. Cyrila a Metoda.
Postavená v roku 1996.
V kaplnke sa slúži iba pohrebná liturgia a na liturgia vo sviatok sv. Cyrila a Metoda (starosloviensky).
Pomníky.
Pomník vojakom padlým v 1. a 2. sv. vojne
Pravidelné podujatia.
Hudobné koncerty, plesy, ...
Osobnosti.
Významné osobnosti.
Jolana Kirczová (* 1909 – † 1936) – umelecká keramička
Albín Korem (* 1941 – † 2006) – spisovateľ (Africké rozprávky; Ghana, Ghančania a ja; Šarišsko-slovenský slovník z obce Drienov a ďalšie), cestovateľ. Po absolvovaní Vysokej školy poľnohospodárskej v Nitre v roku 1968 emigroval do Kanady resp. Spojených štátov amerických, kde žili jeho príbuzní. V roku 1971 začal svoje vyše tridsaťročné pôsobenie v Ghane. V roku 1984 ghanský prezident Jerry John Rawlings napí­sal jeho rodičom list kde píše: „Jeho práca tu ho odlučuje od Vás na dlhý čas, ale rád by som Vám dal vedieť, ako veľmi oceňujeme túto jeho obetavosť.“ Prezident pomenoval Albína Korema obhajcom vidieckych farmárov, učiteľom a priateľom, ktorého články otvárali myslenie ľudí­. Neskôr Korem aj vďaka listu od ghanského prezidenta získal naspäť cestovný pas a po rokoch emigrácie navštívil svojich rodičov. V miestnej základnej škole v Drienove sa s Albínom Koremom uskutočnili opakované besedy, kde Ghanu predstavil prostredníctvom exponátov cudzokrajných ozdobných nástrojov či obrazového materiálu. 

</doc>
<doc id="25648" title="Chmeľovec" url="https://sk.wikipedia.org/wiki?curid=25648">
Chmeľovec

Chmeľovec je obec na Slovensku v okrese Prešov. Najvýznamnejšou pamiatkou je evanjelický kostol postavený v románskom slohu v prvej polovici 13. storočia. 
Polohopis.
Obec leží na juhozápadných svahoch Nízkych Beskýd. Povrch odlesneného chotára je mierne zvlnený až mierne členitý. Nadmorská výška je v strede obce 350 m, v chotári 300–640 m.Najvyšší vrch nad obcou sa volá Haľagoš a má 642 m. Obec zo severu lemujú väčšinou zmiešané lesy. 
Obec je vzdialená 13 km od krajského mesta Prešov. Cez obec prechádza cesta 3. triedy č. 3456. Zo západu susedí s obcou Podhorany a z východu s obcou Šarišská Trstená. Južne sa dá prejsť poľnou cestou aj do obce Nemcovce.
Dejiny.
Vznik obce.
Obec bola založená ako sídlisko v 11. storočí z iniciatívy uhorských kráľov. Založili ju vojenskí strážcovia krajinskej cesty a pohraničia. Samotná obec vznikla približne v 2. polovici 12. storočia. Prvá doložená písomná zmienka sa datuje k roku 1251, kde je obec označovaná ako Cumlous. Približne v 13. storočí sa obec stala strediskom panstva zemanov.
Uhorský kráľ Belo IV. v tomto čase povýšil rytiera Germana do vyššieho šľachtického stavu za verné služby. Do panstva spadali aj susedné obce Šarišská Trstená, Nemcovce, Čeľovce, Pušovce, Kuková, Lúčka. Z tohto obdobia pochádza aj dnes významný románsky kostol. Pôvodne bol zasvätený sv. Michalovi a spadal pod rímskokatolickú cirkev. V prvej štvrtine 15. storočia bol kostol vyzdobený freskami. Neskôr v čase reformácie kostol prešiel pod Evanjelická cirkev augsburského vyznania, ktorá má kostol v správe do dnešného dňa.
V roku 1427 patrila obec Bánovcom. V roku 1600 malo sídlisko 30 poddanských domov, kuriu zemanov, evanjelický a.v. kostol, faru a školu. V rokoch 1715 až 1720 tu postupne hospodárilo 23 až 10 poddanských domácností, v roku 1828 bolo 42 domov a 329 obyvateľov, v roku 1900 bolo 268, v roku 1970 369 obyvateľov.V roku 1789 bolo v obci 304 obyvateľov, v roku 1828 mala 42 domov a 329 obyvateľov. Zaoberali sa poľnohospodárstvom a chovom dobytka. Chmeľovec je stále poľnohospodárskou obcou. Jednotné roľnícke družstvo bolo založené v roku 1959. Časť obyvateľstva pracovala v priemyselných závodoch v Prešove. Obec bola súčasťou Šarišskej župy, potom do roku 1960 patrila do okresu Prešov a Prešovskéhokraja. Po roku 1968 bola súčasťou Východoslovenského kraja a okresu Prešov.
Zmeny v názve obce.
Názov obce sa v priebehu času menil: 1251 - 1311 bola známa ako Cumlous, 1311 - 1351 bola známa ako Kolmos 1351 - 1773 bola známa ako Kolmos alebo Nadfeu 1773 - 1920 bola známa ako Komloss 1773 - 1920 bola známa ako Komlóš, Malý Chmeľov 1948 - dodnes sa používa oficiálny názov Chmeľovec.
Obyvateľstvo.
Graf nižšie zobrazuje vývoj počtu obyvateľov v obci Chmeľovec. Os X označuje časovú líniu od roku 1789 po súčasnosť. Ypsilónová os zobrazuje celkový počet obyvateľov obce. 
Politika.
Obecná samospráva.
Obecné zastupiteľstvo obce Chmeľovec je orgánom samosprávy obce a zastupiteľským zborom obyvateľov obce. Má 5 poslancov, ktorí sú volení priamo v komunálnych voľbách na obdobie štyroch rokov.
Starosta obce je výkonným a štatutárnym orgánom obce. Je volený priamo na 4-ročné volebné obdobie. Vedie zasadnutia obecného zastupiteľstvaa podpisuje ich uznesenia. Má jedného zástupcu starostu pobce.

</doc>
<doc id="25664" title="Okružná (okres Prešov)" url="https://sk.wikipedia.org/wiki?curid=25664">
Okružná (okres Prešov)

Okružná je obec na Slovensku v okrese Prešov.
Polohopis.
Obec sa nachádza vo východnej časti okresu Prešov, pod najsevernejším výbežkom pohoria Slanské vrchy, v doline Okružnianskeho potoka. Potok odvodňuje severné svahy predhoria a je ľavým prítokom potoka Ladianka, ktorá je zasa ľavým prítokom riečky Sekčov (ľavý prítok rieky Torysa).
Dĺžka hraníc katastra dosahuje takmer 17 km, pričom obec susedí s katastrálnym územím 7 obcí:
Významné osobnosti.
V obci sa narodila Milka Zimková - slovenská prozaička, režisérka, autorka monodrám a herečka.

</doc>
<doc id="25680" title="Záhradné" url="https://sk.wikipedia.org/wiki?curid=25680">
Záhradné

Záhradné je obec na Slovensku v okrese Prešov. Leží v údolí medzi Čergovským pohorím a Kapušianskym hradným vrchom. Prvá písomná zmienka o obci je z roku 1263. V okolí je známa pod starým názvom SEDIKART. Záhradné leží na severovýchodnom okraji šarišskej vrchoviny, v širokej doline Ternianky z prítoku Sekčova, v nadmorskej výške okolo 310 m. Do roku 1948 malo názov Sedikart.
Dejiny.
Kráľ Ladislav IV. v roku 1285 daroval kláštoru augustiniánov vo Veľkom Šariši dedinu Sedikart, o ktorú kráľa požiadal prior kláštora. Donácia sa vzťahovala na celú dedinu v rozsahu chotára, v akom ho neskôr vlastnil zeman Scego a iní zemania. Z obsahu darovacej listiny je zrejmé, že Sedikart jestvoval niekoľko desaťročí pred r. 1285. V písomnostiach z 13. – 16. storočia sa vyskytuje pod maďarským názvom Scegekerthe, Zedekrethe v zmysle Scegova záhrada. Maďarský názov prevzalo okolité slovenské obyvateľstvo a utvorilo nárečový tvar Šedzikart. Maďarský názov typologický patrí k názvom zemianskych dedín, pričom dosvedčuje, že prvým zemianskym vlastníkom tunajšieho majetku a dediny bol bližšie neznámy zeman Scego. Uvedené poznatky vedú k predpokladu, že táto dediny vznikla okolo polovice 13. storočia ako zemianska osada.
Po krátkom, asi 20 až 40 ročnom období, keď patrila zemanom a kráľovi, ju v roku 1285 nadobudli mnísi z veľkošarišského kláštora. Im patrila až do začiatku reformácie, do 30. rokov 16. storočia. Odvtedy do konca storočia patrila šľachticom Vernerovcom, Tordaiovcom, Orleovcom, Loniarovcom. Koncom 19. storočia fungovala v obci tehelňa, mlyn, liehovar a kameňolom. Obyvatelia sa zaoberali tradičným poľnohospodárstvom a ovocinárstvom.
Pravdepodobne v tretej štvrtine 13. storočia, keď Sedikart patril zemanom, z ich iniciatívy tu postavili kostol zasvätený sv. Štefanovi, prvému mučeníkovi. V 30. rokoch 14. storočia v ňom pôsobil farár Šebastián. Sedikart bol sídlom farnosti aj v nasledujúcich storočiach.
Pri Ternianke bol mlyn, o ktorom je správa až z roku 1543. Tunajšie sedliacke domácnosti (okrem richtárovej) boli v roku 1427 zdanené daňou kráľovi od 39 port, takže Sedikart bol veľkou dedinou, najväčšou v okolí. Neskôr sa časť sedliakov odsťahovala, iní stratili užívané pozemky a upadli medzi želiarov. V rokoch 1543, 1567 a 1588 sedliakov (okrem richtára) zdanili od 19, 9, resp. 9 port, pričom v roku 1567 hospodárilo 23 domácností. V týchto rokoch tu bolo 12, 10 a 8 želiarskych domácností. Dedina v roku 1600 pozostávalo z 32 obývaných poddanských domov, mlyna, kostola, fary a školy. Aj po úbytku sedliakov a obývaných domov bol Sedikart koncom 16. storočia veľkou dedinou. Okrem osadenstva fary tu bývalo len poddanské obyvateľstvo. V roku 1878 bol postavený liehovar veľkostatkárov.
Pôvodne obec patrila k okresu Bardejov a k notáriu v Terni. Od roku 1910 patrí do okresu Prešov. V roku 1916 bola dostavaná terajšia škola. V roku 1925 bol založený dobrovoľný hasičský zbor. V októbri 1942 navštívil obec slovenský umelec a akademický maliar Ľudovít Fulla. Z tohto obdobia je známy obraz „Mamka zo Sedikarta“. Počas druhej svetovej vojny bola obec bombardovaná nemeckými lietadlami. V roku 1950 bola slávnostne otvorená pravidelná autobusová doprava medzi Prešovom a obcou Záhradné.

</doc>
<doc id="25687" title="Chlmec (okres Humenné)" url="https://sk.wikipedia.org/wiki?curid=25687">
Chlmec (okres Humenné)

Chlmec je obec na Slovensku v okrese Humenné. Obec Chlmec sa nachádza blízko okresného mesta Humenné (6km), bývalého lyžiarskeho strediska Skipark Chlmec nachádzajúceho sa v chránenej oblasti Chlmecká skalka a vrchu Chlm (+495m,n.v), bývalého rekreačného strediska MH Bystrá. V obci je novopostavený rímskokatolícky kostol, pričom starý slúži ako dom smútku. Z mobilných operátorov je v obci dostupný Orange - SK, T-Mobile SK a O2 - SK aj samostatne, nie len cez národný roaming. Blízko obce je rybník s násadou kaprov. Obec susedí na juhozápade s obcou Oreské, na juhu s obcou Porúbka, na severovýchode s obcou Ptičie, na severe s obcou Ptičie miestna časť Podskalka, na severozápade s obcou Jasenov.

</doc>
<doc id="25714" title="Ptičie" url="https://sk.wikipedia.org/wiki?curid=25714">
Ptičie

Ptičie je obec na Slovensku v okrese Humenné.
Poloha.
Ptičie sa nachádza pod Vihorlatskými vrchmi v údolí Ptavy. Zo severu je ohraničené vrchom Humenská (a NPR Humenská) na severozápade sa nachádza NPR Humenský sokol a na juhu a juhovýchode sa rozprestiera pohorie Vihorlat s najvyšším vrchom tohto regiónu Vihorlat, ktorý má nadmorskú výšku 1074 m n. m.
Dejiny.
V historických prameňoch je Ptičie ako osada uvedené od roku 1273, ako obec od roku 1451. V kronike sa spomína aj hrad Peteche, ten však časom zanikol. Podľa tradície stál v lokalite Sobutka. Od 17. do polovice 19. storočia patrilo Ptičie Csákyovcom, neskôr Szapáryovcom. Obyvatelia obce sa živili prevažne prácou v lesoch a poľnohospodárstvom. Koncom 19. a začiatkom 20. storočia tu mali majetky Andrássyovci, ku ktorým patrili aj kúpele Szirtalja, ktoré navštevovali mnohí z okolia. Spomínané kúpele sa nachádzali na miestach dnešnej opustenej reštaurácie na Podskalke. V rokoch 1900 - 1910 sa veľa obyvateľov vysťahovalo za prácou do USA, Kanady či Argentíny. V obci Ptičie sa narodila slovenská matka slávneho amerického herca Paula Newmana Terézia Fecková.

</doc>
<doc id="25727" title="Rokytov pri Humennom" url="https://sk.wikipedia.org/wiki?curid=25727">
Rokytov pri Humennom

Rokytov pri Humennom je obec na Slovensku v okrese Humenné. Obec vznikla v roku 1970 zlúčením Humenského Rokytova a Zbudského Rokytova.
Polohopis.
Obec leží v Laboreckej vrchovine v doline rieky Výravy, 25 km severovýchodne od okresného mesta Humenné.
Vodné toky.
Územie obce sa rozprestiera v nadmorskej výške 210 – 670 m n m. Má mierne zvlnený pahorkatinný povrch. V lesnom poraste prevláda breza, hrab, buk.
Nález kamenného sekeromlatu na území obce svedčí o osídlení tejto oblasti už v čase neskorej doby kamennej (1900 rokov pred Kr.). V tejto dobe to boli nositelia kultúrnej skupiny t.z.v,ľudu východoslovenských mohýl.
Prvá písomná zmienka o obci pochádza z roku 1379 a dokumentuje rozhodnutie palatína Mikuláša z Góry v spore o vlastníctvo obce v prospech šľachticov zo Zbudze.
V spomínanom roku sa ako súčasť majetku Dlhého Poľa uvádza aj Rokytov /Rokytow/ ktorý vznikol na zvykovom práve v 13. storočí, prípadne v 1. polovici 14. storočia. Neskoršie tu bolo zavedené nemecké a valašské právo.
Pri osídľovaní obce bola rozhodujúca druhá vlna osídľovania v rámci valašskej kolonizácie, v ktorej koncom 14.a začiatkom 15. storočia prevládalo rusínske obyvateľstvo z Haliče a Vladimírsko-volínska, so zlomkom poľského a pôvodného valašského obyvateľstva.
Zbudský Rokytov do 16.storočia patril Izbugyovcom. Od roku 1598 Soósovcom, v 18. storočí Szimayovcom. Roku 1715 tu bol mlyn, dve opustené a osem obývaných domácnosti. V roku 1787 tu už bolo 30 domov.
Humenský Rokytov patril panstvu Humenné/Drugetovcom/Od 16.storočia vlastnili tunajšie majetky Almássyovci. V roku 1715 tu bol mlyn, 29 opustených a 19 obývaných domácnosti. V roku 1787 mala obec 72 domov.
V priebehu historického vývoja bol spôsob života v obidvoch obciach v podstate rovnaký. Obyvatelia sa zaoberali poľnohospodárstvom, drevorubačstvom, povozníctvom a pálením dreveného uhlia. V rokoch 1890-1910 sa mnohí obyvatelia vysťahovali za prácou do zámoria. Tradičný spôsob života sa nezmenil ani v období 1.Československej republiky.
V čase 2.svetovej vojny sa Rokytovčania aktívne zapojili do protifašistického odboja. Nemecká vendeta prišla 2.októbra keď bolo Nemcami v H.Rokytove vypálených 7 domov a mlyn, v Zbudskom Rokytove 18 domov.26.októbra nasledovala násilná evakuácia. Práceschopné obyvateľstvo bolo sústredené v humenskom kaštieli a pripravované na transport na nútené práce do Nemecka.Tento zámer zmarili samotní Rokytovčania útekom do okolitých lesov.
Obe obce boli oslobodené 24.XI.1944. V boji proti fašizmu položili svoje životy aj Rokytovčania.
Po skončení vojny sa mnohí vysťahovali za prácou, najmä do západných Čiech a niekoľko rodín sa v roku 1947 odsťahovalo na Ukrajinu.
Povojnová výstavba zmenila obec na nepoznanie.Pribudli nové domy a budovala sa infraštruktúra obce na nepoznanie.V roku 1960 bolo založené JRD, svoju činnosť začal vyvíjať aj futbalový klub TJ. V súčasnosti je v obci pošta,kultúrny dom, v ktorom sídli obecný úrad,knižnica,spoločenská sála s kapacitou 400 osôb a kuchyňa slúžiaca pre obecné spoločenské podujatia. V obci je 181 rodinných domov, 50 z nich sa ako chalupy využíva na rekreačné účely.
Dejiny.
Obec vznikla zlúčením Humenského a Zbudského Rokytova v roku 1970. Nález kamenného sekeromlatu v obci svedčí o osídlení tejto oblasti už v čase neskorej doby kamennej (1 900 rokov pred Kr.). Prvá písomná zmienka o obci pochádza z roku 1379 a dokumentuje rozhodnutie palatína Mikuláša z Góry v spore o vlastníctvo obce v prospech šľachticov zo Zbudze.

</doc>
<doc id="25743" title="Čabalovce" url="https://sk.wikipedia.org/wiki?curid=25743">
Čabalovce

Čabalovce sú obec na Slovensku v okrese Medzilaborce.
Zemepisné a prírodné prostredie.
Čabalovce a Sterkovce, tvoriace od konca 19. storočia jednu obec Čabalovce, sa zemepisne nachádzajú v severovýchodnej časti východného Slovenska, pod svahmi beskydských vrchov Chránenej krajinnej oblasti Východné Karpaty. Ležia v Medzilaboreckej brázde Nízkych Beskýd, v doline hornej časti potoka Vilšava, ktorý z ľavej strany steká do rieky Laborec. Celková rozloha územia Čabaloviec a Sterkoviec predstavuje 2 140 ha.
Dejiny.
Obec vznikla v 15. storočí na základe písomných správ o osídľovaní územia severného Zemplína a o šľachtických rodoch, ktorým toto územie patrilo. Preto aj prvá písomná zmienka o Čabalovciach a Sterkovciach z roku 1494 nie je písomným dokumentom o ich založení, ale iba o tom, že vtedy už patrili zemepánovi Mikulášovi Erdődy-Bakóczimu zo Zbudze. Správa bola uvedená v súvislosti s majetkovým sporom tohto šľachtického rodu s majiteľmi humenského panstva, členmi šľachtického rodu Drugetovcov.
Čabalovce s Sterkovce sa v písomných materiáloch prvýkrát spomínajú v roku 1494 – Čabalovce pod názvom „Chabaloch“ a Sterkovce – „Sterkocz“.
O spôsobe života našich predkov.
Okrem obila a zemiakov si ľudia na zimu pripravovali sušené ovocie, hrušky, jablká, slivky, huby, ba aj trnky. Spolu s poľnohospodárstvom sa ľudia v minulosti venovali chovu dobytka a najmä oviec. Oblečenie si ľudia vyrábali iba z domáceho plátna, pre ktoré už oddávna pestovali konope a ľan. Bývanie našich predkov bolo veľmi jednoduché. Žili v drevených domoch prikrytých slamou, ktoré si sami stavali.

</doc>
<doc id="25755" title="Kalinov (okres Medzilaborce)" url="https://sk.wikipedia.org/wiki?curid=25755">
Kalinov (okres Medzilaborce)

Kalinov je obec nachádzajúca sa na Slovensku v okrese Medzilaborce v Prešovskom kraji.
Polohopis.
Laborecká vrchovina – Nízke Beskydy – Východné Karpaty
Prírodné pomery.
Nadmorská výška stredu obce je 453 m n. m. a 400845 m n. m. v katastri. Obec leží v doline Hlbokého potoka pri štátnej hranici s Poľskom, severovýchodne od Medzilaboriec.
Susedí s katastrami obcí Medzilaborce a Habura a Poľskom. Výrazne členitý povrch tvorí treťohorný flyš. Prevláda súvislý les – buk, breza.
Dejiny.
V archívnych písomnostiach sa po prvý raz spomína v roku 1595. Obec v druhej polovici 16. storočia humenskí magnáti Drugethovci, ktorí v tomto kraji vládli od r. 1321 do 1684. Patrili im rosiahle zemplínske majetky. V 17. st. po Drugethovcoch obec patrila rodinám Csákyovcov a neskoršie Szirmayovcom. V stredovekých listinách sa obec objavuje pod názvom Kalenó. Pravdepodobne názov obce pochádza od kaliny (ker s červenými plodmi, lat. Viburnum).
Z rímskej doby sa v Kalinove našiel vzácny poklad, z ktorého sa zachovalo 21 mincí o celkovej váhe 1,5 – . Tento nález potvrdzuje jestvovanie cesty z Potisia k Baltu.
Obec Kalinov bola v rokoch Druhej svetovej vojny, prvou oslobodenou obcou na území Československej republiky. Od nemeckých nacistov ju 21. septembra 1944 oslobodili vojaci Červenej armády z 315. gardového streleckého pluku pplk. J. A. Kostina a 327. horského streleckého pluku mjr. I. M. Morgunovského. 
Kalinovský poklad.
V roku 1934 bol v Kalinove nájdený poklad rímskych mincí. Zachovalo sa z neho 21 kusov mincí z obdobia od roku 104 do roku 194 po Kristovi. Poklad obsahuje razby cisárov Trajána (98 - 117 po Kr.), Hadriána (117 - 138 po Kr.), Antónia Pia (138 - 161 po Kr.), Faustíny staršej (140 po Kr.), Marka Aurélia ((161 - 180 po Kr.), Commoda (180 - 192 po Kr.) a Septima Severa (193 - 211 po Kr.). Predpokladá sa, že poklad sa do zeme dostal okolo roku 200 po Kr. 
Turistika.
Jedinečná príroda, vhodné prírodné podmienky a iné dannosti poskytujú priestor pre rôzne aktivity. Je možné využívať lyžiarske zjazdovky v okolí, trate pre bežecké lyžovanie, turistické a cykloturistické trasy, ihriská.
Špeciálne vynikajúce vlastnosti klímy, pokojné, tiché prostredie predurčujú príjemné strávenie dovolenky doplnené o rôzne typy pohybových aktivít. 
Za pozornosť stojí Múzeum moderného umenia Andy Warhola, ktoré sa nachádza v neďalekých Medzilaborciach ako aj Monastier a kaštieľ v Krásnom Brode.
Pamiatky.
V súpise pamiatok Slovenska je gréckokatolícky chrám Zosnutia Presvätej Bohorodičky z 18. storočia. V obci sa nachádza množstvo pamätníkov z 2. svetovej vojny.

</doc>
<doc id="25756" title="Krásny Brod" url="https://sk.wikipedia.org/wiki?curid=25756">
Krásny Brod

Krásny Brod je obec na Slovensku v okrese Medzilaborce.
Neďaleko obce sa nachádzajú ruiny Monastiera Zostúpenia Svätého Ducha zo 14. storočia. Neďaleko od ruín pôvodného monastiera bol vybudovaný nový baziliánsky monastier a chrám, kde je umiestnená aj zázračná ikona krásnobrodskej Bohorodičky.
V obci sa nachádza kaštieľ, ktorý je chránenou kultúrnou pamiatkou.
V blízkosti zrúcaniny monastiera, 50 metrov východne od kaplnky je vojnový cintorín z prvej svetovej vojny, ktorý v minulosti mal pôdorys štvorca v strede s latinským krížom. Na vojenskom pohrebisku je 10 masových hrobov s neznámym počtom pochovaných vojakov. Je tu tiež aj 90 hrobov vojakov neznámej identity pochovaných samostatne. Dovedna na cintoríne je pochovaných približne 1 006 neznámych vojakov Rakusko-Uhorskej armády a Cárskej ruskej armády.
V obci žil rusínsky spisovateľ Michal Šmajda, nositeľ štátneho vyznamenania Pribinovho kríža tretieho rádu.
Národnostné zloženie.
1991:
2001:
2011:

</doc>
<doc id="25758" title="Oľka (okres Medzilaborce)" url="https://sk.wikipedia.org/wiki?curid=25758">
Oľka (okres Medzilaborce)

Oľka je obec na Slovensku v okrese Medzilaborce. Obec vznikla zlúčením Nižnej Oľky a Vyšnej Oľky.
Polohopis.
Priemerný stred obce sa nachádza 223 m nad úrovňou mora, v chotári 210 – 460 m. Oľka je lokalizovaná na juhozápade Laboreckej vrchoviny (Nízke Beskydy). Cez Oľku preteká rieka Oľka s prítokmi.
Politika.
Starostom je Vladimír Ščerba.
Parky.
Park v centre obce
Šport.
V obci pôsobí futbalový oddiel TJ Družstevník Oľka. Posobia v ObFZ Humenné, je tu družstvo dospelých, dorastencov a žiakov. 

</doc>
<doc id="25761" title="Radvaň nad Laborcom" url="https://sk.wikipedia.org/wiki?curid=25761">
Radvaň nad Laborcom

Radvaň nad Laborcom (rusín. Радвань над Лабiрцём) je obec na Slovensku v okrese Medzilaborce. 
Prvá písomná zmienka pochádza z roku 1379. Obec vznikla v roku 1964 zlúčením Nižnej a Vyšnej Radvane.
Obec mala pridruženú výrobu. Bola tu vybudovaná sušiareň zemiakov a mlieka. Časť obyvateľstva pracovala v podnikoch v Medzilaborciach, Humennom, Košiciach, Snine, Strážskom a inde.
História.
Nižná Radvaň.
Obec je doložená z roku 1470 ako Radvanya, neskôr ako Horbessansky Radvany (1773), Nižná Radvaň (1920); maďarsky Horbokradvány, Laborcradvány. Obec sa spomína v roku 1470 ako zemiansky majetok (Szerdahelyiovci), v roku 1475 patrila Izbugyayovcom, od roku 1550 Drugethovcom a iným, od konca 17. storočia Kazincsyovcom, Szirmayovcom, Desswffyovcom a iným.
V roku 1557 mala obec 8,5 porty, v roku 1715 mlyn, 10 opustených a 17 obývaných domácností, v roku 1787 mala 28 domov a 189 obyvateľov, v roku 1828 mala 20 domov a 155 obyvateľov. Zaoberali sa poľnohospodárstvom a pastierstvom.
Po roku 1918 sa zamestnanie obyvateľstva nezmenilo.
Vyšná Radvaň.
Obec je doložená z roku 1440 ako Radvan, neskôr ako Radwany (1773), Vyšná Radvaň (1920); maďarsky Izbugyaradvány. Obec sa spomína v roku 1440 a 1476 ako majetok Izbugyayovcov.
V roku 1557 mala obec 2 porty, v roku 1715 mlyn, 20 domácností, v roku 1787 mala 61 domov a 387 obyvateľov, v roku 1828 mala 61 domov a 463 obyvateľov. V 19. a 20. storočí patrili tunajšie majetky Andrássyovcom a iným. Obyvatelia boli pastieri, tkáči, kolesári, pracovali v rozsiahlych lesoch, pestovali papriku a šafrán. V 1. svetovej vojne sa v chotári bojovalo.
Za I. ČSR sa obyvateľstvo zaoberalo poľnohospodárstvom a chovom dobytka. V roku 1941 dali do prevádzky parnú pílu, ktorá bola v roku 1950 demontovaná. V rokoch 1943 – 44 sa na píle sústreďovali zajatci, z ktorých sa postupne vytvárali partizánske skupiny.
Horný Harbok.
Obec je doložená z roku 1440 ako Felsewharb. Obec sa spomína v roku 1440 ako zemiansky majetok. Do roku 1598 splynul s Nižnou Radvaňou.
Občianska a technická vybavenosť obce.
Náboženské zloženie obyvateľstva.
a iné

</doc>
<doc id="25762" title="Repejov" url="https://sk.wikipedia.org/wiki?curid=25762">
Repejov

Repejov je obec na Slovensku v okrese Medzilaborce. Prvá písomná zmienka je z roku 1454 pod názvom Repo. Patrila k panstvu Stropkov, od 16. storočia k panstvu Humenné. 
Počas druhej polovice 19. storočia sa mnoho obyvateľov vysťahovalo. Počas ruskej ofenzívy cez prvú svetovú vojnu v rokoch 1914-1915 bola zničená. Za ČSR sa obyvatelia zaoberali poľnohospodárstvom, drevorubačstvom a pálením uhlia. V roku 1964 sa zlúčila s obcou Pravrovce.
Prvá písomná zmienka o obci Pravrovce pochádza z roku 1408, obyvatelia sa živili poľnohospodárstvom a lesnými prácami. Patrila k panstvu Stropkov a neskôr rodine Dežőfiovcov, v 19. storočí Ružičkovcom. V roku 1715 sa spomína k nej patriaci mlyn.
Počas ruskej ofenzívy v prvej svetovej vojne v rokoch 19151916 boli obe časti terajšej obce úplne zničené.
V súčasnosti sa v obci nachádzajú dva gréckokatolícke kostoly, oba barokovo-klasicistické. Pravrovský (západná časť obce) pochádza z roku 1832, obnovený bol v roku 1927. Repejovský kostol svätého Michala Archanjela je z roku 1770, obnovený v roku 1893.

</doc>
<doc id="25775" title="Cabov" url="https://sk.wikipedia.org/wiki?curid=25775">
Cabov

Cabov je obec na Slovensku v okrese Vranov nad Topľou.
Symboly obce.
Podľa Heraldického registra má obec tieto symboly prijaté 25. júna 1998. Na erbe je prírodný motív ilustrujúci lesné bohatstvo chotára obce podľa pečate obce z 18. storočia.
Erb.
V červenom štíte zo zelenej pažite zakorenený strieborný striebrolistý hrab.
Vlajka.
Vlajka má podobu piatich pozdĺžnych pruhov zeleného, červeného, žltého, červeného a zeleného v pomere 1:2:2:2:1. Vlajka má pomer strán 2 : 3 a ukončená je tromi cípmi, t. j. dvomi zástrihmi, siahajúcimi do tretiny jej listu.

</doc>
<doc id="25777" title="Čaklov" url="https://sk.wikipedia.org/wiki?curid=25777">
Čaklov

Čaklov je obec na Slovensku v okrese Vranov nad Topľou.
Obyvateľstvo.
Počet obyvateľov k 31. decembru 2015 je 2 561.
Kultúra a zaujímavosti.
Pravidelné podujatia.
K pravidelným podujatiam, ktoré sa každoročne konajú v obci Čaklov patrí Kultúrne leto Čaklov, súťaž dobrovoľných hasičských družstiev FLORIAN, a iné.
Občianska vybavenosť.
V obci sa okrem historického rímskokatolíckeho kostola nachádza aj nový rímskokatolícky kostol a moderný evanjelický kostol z rokov 1970-1977.
Školstvo.
V obci Čaklov sa nachádzaju tri školy: Materská škola Čaklov, Základná škola Čaklov a Spojená škola Čaklov, ktorá ma zložky: Stredná poľnohospodárska a záhradnícka škola, Stredná priemyselná škola dopravná, Stredné odborné učilište poľnohospodárske.

</doc>
<doc id="25780" title="Davidov" url="https://sk.wikipedia.org/wiki?curid=25780">
Davidov

Davidov je obec na Slovensku v okrese Vranov nad Topľou.
Polohopis.
Davidov je obec, ktorá leží na severozápade Východoslovenskej nížiny v Podslanskej pahorkatine, rozčlenenej potokom Olšava. Západnú časť chotára tvoria strmé zalesnené východné svahy Slanských vrchov, východná časť je odlesnená. Nadmorská výška je 197 m.
Názov.
Vývin názvu obce.
Obec vystupovala pod rôznymi názvami: Dauihaza, Dauidwagasa, Dewith, Dawidow, Dávidowce a Davidov.
V maďarských prameňoch sa vyskytuje pod názvom Dauiduagasa alebo Dávidvágása, v preklade do slovenského jazyka znamená Davidova Poruba.
Tento maďarský názov jednoznačne svedčí, že dedinu založili usadlíci so šoltýsom Dávidom podľa zákupného práva.
Dejiny.
Vlastníci obce.
Kráľ Žigmund listinou zo dňa 29. mája 1410 potvrdil vlastníctvo Ladislava Rozgoniho, ktorý od roku 1327 viedol spor o majetok v Davidove s Nekcheyovcami. Z obsahu mandátu výplýva, že obec existovala už pred rokom 1327. Na žiadosť Ladislava kráľ potvrdil vlastníctvo, t. j. panstvo Čičva ako aj donačnú listinu kráľa Štefana. Za preukázané verné služby svojim panovníkom – kráľovi Ľudovítovi, kráľovnej Alžbete a kráľovnej Márii – kráľ Žigmund daroval šľachticom Rozgoniovcom 52 obcí aj s príslušenstvom v Zemplínskej stolici, medzi nimi aj polovicu Davidova.
Šóšovci.
Šóšovci používali prídomok „Sóvári“ a mali tu majetky už v roku 1438. Sóvári Šóšovci pravdepodobne mali spoločného predka s Čapiovcami zo Sečovskej Polianky, boli potomkami slávneho Šimona Mic-bána. Neskôr sa dostali do nemilosti svojich panovníkov a ich majetky boli pridelené rodinám Cudar a Rozgoni. V súpise patrila obec pod vranovské panstvo, ako majiteľ bol uvedený podžupan Šarišskej stolice Štefan Šóš. V súpise šľachticov bol medzi vlastníkov zaevidovaný Imrich a Pavol Šóš.
Tárczayovci.
Bol to pradávny rod v Šarišskej župe, jeho zakladateľom bol Comes Rudiger. Rudigerova manželka bola dvornou dámou kráľovnej Gertrúdy a jej brat Adolf bol spišským prepoštom. Pred rokom 1490 sa ako jeden z majiteľov Davidova spomínal hlavný župan Zemplínskej stolice Ján Tárczay. V roku 1505 získal od kráľa Matiáša grófsky titul, kedy bol veliteľom jeho hradu v Brucku.
Čireovci.
V roku 1493 boli spolu s Tarczayovcami aj Kapiovci a Čireovci zemepánmi obce. O rode Čireovcov len toľko, že bol to starý rod, ktorého mužská vetva vymrela Barnabášom. Jeho dcéra Alžbeta sa vydala za Ákoša Čapiho. Za zakladateľa rodu bol považovaný Cyril, ktorý používal prídomok „Álmosdi“. Pri vpáde Tatárov sa zničila donačná listina o ich majetku. Vlastníctvo pre Cyrila potvrdil kráľ Štefan V. novou donačnou listinou. Čireovci pochádzali z rodu Marout.
Almášiovci.
Davidov patril v roku 1715 pod panstvo Szerencs. Jedna štvrtina panstva patrila Juliane Rákócziovej, sestre Františka II. Rákociho. Neskôr vlastníctvo prešlo na plukovníka Tomáša Sirmaia, ktorý dal celý majetok previesť na rodinu Almášiovú, ktorá získala aj obec Davidov. Grófsky titul pre rod získal Ignác Almáši od panovníčky Márie Terézie. V roku 1760-1772 mal okrem iných vlastníkov tu majetky Michal Almáši, ktorý bol veľkým mecenášom katolíckej církvi. Známy bol aj tým, že založil dom útulku pre chudobných.
Pintérovci.
Zemplínsky rod, ktorý do šľachtického stavu povýšil kráľ Ferdinand III. V súpise zemplínskych šľachticov sa ako majiteľ Davidova spomínal Anton a Martin Pintér. Martin Pintér bol hlavným notárom Zemplínskej stolice. Jeho dcéra Anna sa vydala za Antona Sirmaia, ktorý bol kráľovským radcom, známym historikom a spisovateľom.
Hadik-Barkóciovci.
V roku 1890 boli vlastníkmi obce Hadik-Barkóczyovci. Títo dali zmapovať svoj majetok. V roku 1863 sa v obci spomína dvojkolesový mlyn. V staršej literatúre sa uvádza jednokolesový mlyn. V inventárnom súpise Barkóczyovcov sa v Davidove uvádza krčma a drevená hájovňa, ktorá pozostávala z dvoch izieb, kuchyne a komory. Mala 6 okien a 4 dvere. Barkóczyovci boli vášnivými poľovníkmi a usporiadavali veľkolepé poľovačky na jelene a vodné vtáctvo.

</doc>
<doc id="25782" title="Dlhé Klčovo" url="https://sk.wikipedia.org/wiki?curid=25782">
Dlhé Klčovo

Dlhé Klčovo je obec na Slovensku v okrese Vranov nad Topľou. 
Polohopis.
Obec sa rozprestiera mimo hlavného cestného ťahu, v severnej časti Východoslovenskej nížiny. Výmera katastra obce je 1021 ha. 
Prírodné podmienky.
Okolie osloví najmä milovníkov nív. Zákutia Tople a Ondavy obývajú mnohé druhy živočíchov a rastlín.
Dejiny.
Jej územie je trvale osídlené od 13. storočia. Prvá písomná zmienka o obci pochádza z roku 1296 až 1300. Mala tradičný poľnohospodársky, zemiansky charakter. V období doloženia obce už išlo o rozvinutú usadlosť s kostolom. 
Po neúrode v roku 1830 postihla v roku 1831 obec cholera od 8. do 18. augusta. Zomrelo na ňu 129 ľudí (matrika zomrelých uvádza ich počty: rímskokatolíkov 97, gréckokatolíkov 31, židov 1). Táto epidémia podnietila na Zemplíne vypuknutie známeho roľníckeho povstania.
Kultúra a zaujímavosti.
Kultúra.
V obci existuje bohatý kultúrny a spoločenský život. Pôsobí tu viacero organizovaných spolkov – nositeľov kultúrneho bohatstva regiónu. Pôsobí tu folklórny súbor Rovina, mužská a ženská spevácka skupina Rovina a detský folklórny súbor Rovinka. Každoročne sa tu koná tanečná súťaž sólistov v ľudovom tanci “Šaffova ostroha“ s medzinárodnou účasťou. Jedná sa o jediný festival ľudového umenia tohto druhu na Slovensku.Máme tu aj spevácku súťaž Talenty kde sa súťaži v ľudovom aj modernom speve.V roku 2014 sa u nás hralo divadlo Varenie lekváru. Každoročne sa tu koná Stavanie mája.
V obci pôsobí Jednota dôchodcov, Zväz zdravotne postihnutých, Hasiči, Zväz drobnochovateľov i Poľovnícke združenie. 
Pôsobí tu aj folklorny súbor Rovina aj detský folklorny súbor Rovinka máme aj mužskú a ženskú spevácku skupinu. Najznámejší z naších tancov je Saffov tanec.
O Šaffovu ostrohu.
O Šaffovu ostrohu je súťaž, ktorá sa koná každoročne v obci Dlhé Klčovo. Jej prvý ročník sa konal v roku 1993. Cieľom súťaže bolo vytvoriť tradíciu sólového tanca v rodisku Juraja Šaffu. Svojrázny tanečník preslávil seba aj rodnú obec nenapodobiteľným čerkaným cifrovaným čapaš čardášom nielen na Slovensku, ale aj v zahraničí.Ak viete dobre tancovať tak sa jej môžete zúčastniť. Súťaž podnecuje interpretov k vyhľadávaniu menej známeho tradičného tanečného materiálu a zároveň zoznamuje verejnosť s najhodnotnejšími výkonmi.
Občianska vybavenosť.
V súčasnosti tu žije vyše 1 400 obyvateľov. Pôsobí tu viacero malých výrobných podnikov, roľnícke družstvo, obchody a podniky služieb. Obec spolupracuje na svojom rozvoji s fondmi Európskej únie ako aj s inými inštitúciami. Má vybudovaný obecný vodovod, rozvod plynu, kanalizáciu (čiastočne) a čističku odpadových vôd. V zrekonštruovanej budove sídli základná škola. Dvojtriedna materská škola funguje v priestoroch bývalej základnej školy.
Šport.
Rozšíreným športom v Dlhom Klčove je najmä futbal: družstvo žiakov pôsobí v okresnej lige, dospelí hrajú v VI. lige . V obci aktívne pôsobí kulturistický oddiel, ktorý vychoval juniorského majstra Slovenska. 

</doc>
<doc id="25784" title="Ďurďoš" url="https://sk.wikipedia.org/wiki?curid=25784">
Ďurďoš

Ďurďoš je obec na Slovensku v okrese Vranov nad Topľou, Prešovského samosprávneho kraja, historického regiónu Šariš.
Poloha obce.
Ďurďoš leží vo východnej časti doliny strednej Tople. Nadmorská výška v strede obce je 175 m. n. m. a v chotári 160 - 490 m. n. m. Mierne členitý povrch chotára tvoria horniny bradlového pásma, treťohorný flyš a štvrtohorné náplavy Tople. Stredná časť odlesnená, inde les.
História obce.
Prvá písomná zmienka o obci je z roku 1363 (obec však jestvovala už skôr) a názov obce uvedený ako Gurgus, neskôr ako Gyvrges (1410), Djurďaš (1808), Dzurdzoš (1920), Ďurďoš (1927) po maďarsky Gyöfgyös. Jej variant je totožný s nárečovým variantom mena Juraj. Mužom s takým menom bol pravdepodobne prvý miestny šoltýs. Vzhľadom na vývoj osídlenia blízkeho okolia predpokladáme, že sídlisko založil šoltýs s poddanými podľa zákupného práva v prvej polovici 14. storočia do 17. storočia. V Ďurďoši v roku 1493 hospodárilo šesť sedliackych domácností. Polia pre ďalších šesť usadlostí ležali opustené, ich bývalí obyvatelia sa vysťahovali alebo pomreli. V roku 1550 tam bývalo vo vlastných domoch osem sedliackych domácností. Zakrátko sa všetci odsťahovali alebo vymreli, lebo v roku 1567 bývala iba jedna rodina miestneho slobodníka. Napokon do roku 1570 sídlisko úplne spustlo. Dedinu zakrátko oživili noví usadlíci. V roku 1582 boli nové sedliacke usadlosti zdanené daňou kráľovi od 2,25 porty. Sídlisko malo v roku 1600 obývaných osem poddaných domov a možno aj dom šoltýsa. Na prelome 16. a 17. storočia bol Ďurďoš malou dedinou  s poddaným obyvateľstvom. V roku 1610 žilo v Ďurďoši len málo sedliackych a železiarskych domácností, lebo v tomto roku ich spolu zdanili iba od 0,5 porty. Zakrátko aj tí dedinu opustili, v dôsledku čoho v období rokov 1630 -1635 tam poddanskí obyvatelia nežili. Neskôr Ďurďoš opäť obnovili prisťahovalci. Ich zásluhou bol Ďurďoš začiatkom 18. storočia malou dedinou. V roku 1715 tam žilo osem (šesť opustených), v roku 1720 len päť poddanských domácností, v roku 1787 mala obec 28 domov a 179 obyvateľov, v roku 1828 mala obec 20 domov a 155 obyvateľov. Zaoberali sa chovom dobytka a poľnohospodárstvom. V 19. storočí patrila rodine Blašovcov. Za 1. ČSR pracovali v lesnom hospodárstve a v poľnohospodárstve.  čase SNP v chotári pôsobili partizánske skupiny - Čapajev. Dňa 7.9.1944 fašisti zastrelili 3 obyvateľov obce. JRD bolo založené v roku 1958. Časť obyvateľov v čase socializmu pracovala v priemyselných podnikoch v Prešove a Košiciach. Pod správu obce a jej katastra dnes patrí aj blízka osada Grodzin.
Historické názvy obce.
po maďarsky: Gyöfgyös
Richtári/Starostovia.
2018 - ...          Ing. Miroslav Mikeľ
2010 - 2018    Emília Marcinková
2006 - 2010    Marta Jurčová
1999 - 2006    Emília Marcinková
1995 - 1999    Juraj Labanc
1991 - 1995    Štefan Straka
1987 - 1991    Andrej Sabo

</doc>
<doc id="25785" title="Hencovce" url="https://sk.wikipedia.org/wiki?curid=25785">
Hencovce

Hencovce sú obec na Slovensku v okrese Vranov nad Topľou.
Polohopis.
Hencovce ležia pri západnom brehu Ondavy, v nadmorskej výške asi . Podhorský stupeň Nízkych Beskýd tvoria mladotreťohorné uloženiny (vápnité íly, tufity, pyroklastiká ryodacitov, sliene, zlepence a flyšoidné vrstvy) na rovine prikryté mocnou vrstvou štvrtohorných piesčito - kalových usadenín. V chotári sa nachádzajú železnaté, sírne a slané pramene. Priemerná ročná teplota je 8-9°C a ročný priemerný úhrn zrážok okolo 650 mm. 
Ulice.
Hencovská, Sládkovičova, Mládežnícka, Nová, Letná, Rastislavova (Topolina)
Občianska vybavenosť.
V obci sa nachádza verejná knižnica. Nachádzajú sa tu dva moderné kostoly, rímskokatolícky kostol Najsvätejšieho Srdca Ježišovho z rokov 1958-1969 a evanjelický kostol z roku 2006.

</doc>
<doc id="25788" title="Hermanovce nad Topľou" url="https://sk.wikipedia.org/wiki?curid=25788">
Hermanovce nad Topľou

Hermanovce nad Topľou je obec na Slovensku v okrese Vranov nad Topľou. 
Dejiny.
Najstaršia zachovaná písomná zmienka o obci je z roku 1399. Obec vznikla na nemeckom, zákupnom práve šoltýsom Hermannom, podľa ktorého nesie aj názov.
Potok pretekajúci obcou (Hermanovský) bol do roku 1882 súčasťou hranice medzi Šarišskou a Zemplínskou stolicou a zároveň dovtedy existovali samostané dve rovnomenné obce, jedna v Šariši, druhá už v Zemplíne. Po tomto roku zjednotená obec spadala do Šarišskej stolice. 
Najstaršou budovou v obci je rímskokatolícky kostol Nanebovstúpenia Pána zo 15. storočia, rekonštruovaný v polovici 17. storočia. 
Poloha a prírodné podmienky.
V chotári obce sa nachádza najvyšší bod Slanských vrchov – Šimonka (), ležiaci na okraji zlatobanského kráteru. V katastrálnom území chotára sa tiež nachádza vrch Oblík (). Oba vrchy sú súčasťou rovnomenných národných prírodných rezervácií (NPR Oblík, NPR Šimonka). Okrem toho sa tu nachádza aj PR Hermanovské skaly, zložené z dvoch častí – Sokolia skala a Havrania skala/kameň.

</doc>
<doc id="25789" title="Hlinné" url="https://sk.wikipedia.org/wiki?curid=25789">
Hlinné

Hlinné je obec na Slovensku v okrese Vranov nad Topľou. 
Polohopis.
Obec Hlinné sa nachádza v Podslanskej pahorkatine na pravom brehu rieky Topľa. 
V západnej časti zasahuje aj do sopečných Slanských vrchov, vo východnej časti aj do výbežkov Východoslovenskej nížiny.
Názov obce.
Prvá písomná zmienka o obci je z roku 1402, keď bol názov obce zapísaný v mmaďarskej podobe Agyagos, Agyagaspatak, čo v preklade znamená Ílovitý (Agyagos) a Hlinné (Agyagaspatak). Názov obce súvisí s kvalitou pôdy, ktorá je ílovitá a tým pádom ťažká, čo sťažuje obrábanie pôdy na poľnohospodárske účely a znižuje úrodnosť pôdy.
Dejiny.
Vznik obce sa predpokladá v 11. až 13. storočí. 
Obec má od svojho vzniku slovenský pôvod. Až do 17. storočia patrila panstvu Čičava, v 15. storočí čiastočne aj panstvu Skrabské. V 15. až 17. storočí sa obec sľubne rozrastala. V roku 1493 mala 8 obývaných usadlostí a v roku 1600 mala už 21 poddanských domov. V obci bol dom richtára, mlyn, evanjelický kostol, fara a škola.
Koncom 17. storočia bolo Hlinné stredne veľkou dedinou s prevažne poddanským obyvateľstvom 
V 18.-19. storočí vlastnili tunajšie majetky Dessewffyovci a po nich Coudenhoveovci, v obci bol v prevádzke aj liehovar. Obyvatelia sa zaoberali povozníctvom, drevorubačstvom a tkáčstvom. Zúčastnili sa na roľníckom povstaní v roku 1831.
V rokoch 1890-1910 sa mnohí obyvatelia vysťahovali. Za I. ČSR sa zaoberali poľnohospodárstvom a tkáčstvom a v roku 1921 bola založená bunka KSČ. Po II. sv. vojne nastal rozvoj obce - v roku 1952 postavili trepáreň ľanu a v roku 1958 bolo založené JRD.
Občianska vybavenosť.
V obci sa okrem gréckokatolíckeho chrámu a rímskokatolíckeho kostola nahádza aj moderný evanelický kostol.

</doc>
<doc id="25800" title="Bešeňová" url="https://sk.wikipedia.org/wiki?curid=25800">
Bešeňová

Bešeňová () je obec na Slovensku v okrese Ružomberok. Známa je predovšetkým ako rekreačné stredisko.
Polohopis.
Obec leží na pravom brehu Váhu priamo v jej údolnej nive. Nachádza sa západne od vodnej nádrže Bešeňová, asi 8 km východne od Ružomberka. Južne od obce na opačnom brehu rieky sa nachádza obec Liptovský Michal. Zo severu a východu Bešeňovú obchádza železničná trať. Juhozápadne od obce sa možno napojiť na blízku diaľnicu D1.
Z geomorfologického hľadiska obec leží v Podtatranskej kotline, resp. jej podcelku Liptovská kotlina a časti Liptovské nivy. Geologicky leží na štvrtohorných sedimentoch rieky Váh. Hlbšie podložie tvoria sedimenty centrálnokarpatského paleogénu.
Obec je známa predovšetkým ako rekreačné stredisko. V roku 1993 bolo v obci otvorené termálne kúpalisko Vodný park Bešeňová. Nachádza sa tu prírodná pamiatka Bešeňovské travertíny.
Dejiny.
V chotári obce boli nájdené pamiatky lužickej kultúry. Prvá písomná zmienka o obci pochádza z roku 1503.

</doc>
<doc id="25801" title="Ludrová" url="https://sk.wikipedia.org/wiki?curid=25801">
Ludrová

Ludrová je obec na Slovensku v okrese Ružomberok.
Polohopis.
Geografická poloha.
Obec Ludrová sa nachádza v ústí Ludrovskej doliny približne východne od Ružomberka. Je situovaná v smere sever – juh. Obec je obklopená menšími masívmi Páncovej a Čerien, ktoré tvoria podhorie Nízkych Tatier. Obec je východiskom do Ludrovskej doliny, ktorá končí pod masívom Salatína, ktorý je najvyšším bodom oblasti a patri k najvyšším vrchom v okresu Ružomberok.
Obec Ludrová susedí s obcami Štiavnička, Liptovská Štiavnica a priamo s Ružomberkom (Bielym Potokom). Obec je obklopená mnohými poľami a políčkami, ktoré sa zarezávajú do okolitého terénu.
Prírodné podmienky.
Obec Ludrová sa nachádza oblasti podhorského vegetačného stupňa, čo výrazne ovplyvnilo zloženie flóry a fauny. V chotári obce sa vyskytujú ihličnaté lesy (najčastejšie smreky a borovice), ktoré sa miešajú s porastom brezy, buku. Okrem lesných porastov sa tu nachádzajú aj početné lúky, ktoré slúžia ako pasienky. Na nich sa hodne vyskytujú porasty krov ako šípka obyčajná a trnka obyčajná. Na poliach v okolí obce sa darí zemiakom a obilninám.
Fauna pozostáva zo živočíchov typických pre podhorské a horské pásmo. Okrem nízkej zvery ako líška obyčajná, plch obyčajný, veverica karolínska sa tu vyskytujú početné skupiny vysokej zvery. Najpočetnejšími zástupcami sú jeleň obyčajný a srna hôrna, ktoré sa zvyknú pásť na pasienkoch spolu s hospodárskymi zvieratmi (ovcami a kravami) na podhorských lúkach. Zo šeliem bol zaznamenaný výskyt medveďa hnedého a rysa ostrovida. Z vtáctva tu má hodné zastúpenie sýkorka obyčajná, trasochvost biely, vrabec domový a početné kŕdle vrán. Dravé vtáky sú zastúpené v podobe pustovky obyčajnej, myšiaka hôrneho, hodne sa vyskytujú aj sovy, najmä sova obyčajná, vzácne aj výr skalný.
Z geologického hľadiska sa obec nachádza v pásme vnútorných západných Karpát. Geologické podložie má kryštalické jadro. V okolí obce sa nachádza niekoľko prameňov kyseliek, ktoré poznáme pod názvom medokýš. Činnosť oxidu uhličitého v minulosti je zrejmá aj v podobe bohatých ložísk travertínu, najmä v oblastí Čerien.
Vodné toky.
Cez obec Ludrová preteká potok Ludrovčanka, ktorý sa v niektorej literatúre spomína pod názvom Štiavnický potok alebo Štiavničanka. Potok má charakter horskej bystriny, ktorý pramnení v Ludrovskej doline, neďaleko lokality Javorie. V minulosti tento potok vymedzoval východnú hranicu chotáru Ružomberka. Jeho dĺžka je cca . Ústí do Váhu neďaleko ružomberskej celulózky.
Symboly obce.
Návrh súčasného erbu obce rešpektuje skutočnosť, že vznikla spojením dvoch odlišne sa vyvíjajúcich celkov ("Zemianska Ludrová" a "Villa Ludrová").
Erb tvorí v červenom poli po zelenej pažiti doľava kráčajúca strieborná hus so zlatým zobákom a nohami. Nad ňou sa vznáša strieborná heraldická ruža so zelenými lístkami a zlatým semenníkom sprava vodorovne prestrelená zlatým šípom.
Hus v kombinácii s heraldickou ružou nepoužíva žiadna iná obec na Slovensku.
Dejiny.
Prvá priama prísomná zmienka o obci pochádza z 9. júla 1376, kedy sa spomína v ktorej kráľ Ľudovít I. nariaďuje platiť obyvateľom obcí ležiacich v chotári mesta Ružomberok miestnu daň. Prvá nepriama zmienka však pochádza z zo 14. novembra 1340 z listiny uhorského kráľa Karola Roberta z Anjou, v ktorej udelil Ružomberku mestské výsady a ohraničil jeho chotár Štiavnickým potokom (Ludrovianka). Spomínaný potok bol aj hranicou medzi rozdelenou obcou. Na pravom brehu sa nachádzala obec Zemianska Ludrová, ktorá patrila zemianskemu rodu Tholtovcov, z ktorého pochádzal aj zakladateľ obce Rudolf (Rudlinus z Ludrovej a Štiavnice). Okrem iného sa spomínajú aj rody Rakovských a Štiavnických. Na ľavom brehu sa nachádza Villa Ludrová, ktorá bola na základe listiny uhorského kráľa Karola Roberta z Anjou súčasťou Ružomberka ako jedna z jeho ulíc (spolu s Bielym Potokom, Vlkolíncom a Černovou). K zjednoteniu oboch obcí dochádza v auguste roku 1953.
Politika.
Obecné zastupiteľstvo.
Obecné zastupiteľstvo pozostáva zo 7 poslancov, z toho jeden je zástupca starostu. V obci pôsobí aj kontrolór. Obecný úrad v Ludrovej vydáva miestny občasník Ludrovský hlásnik.
Kultúra a zaujímavosti.
Pravidelné podujatia.
V Ludrovej sa pravidelne koná Memoriál Viktora Močáryho, ľudová zábava v krojoch - Gazdovská veselica. Ďalej sa konáva Trojkráľový výstup na vrch Ostrô.

</doc>
<doc id="25802" title="Die Toten Hosen" url="https://sk.wikipedia.org/wiki?curid=25802">
Die Toten Hosen

Die Toten Hosen je nemecká punkrocková skupina, ktorá vznikla začiatkom osemdesiatich rokov v Düsseldorfe. S ďalším punk rockovým zoskupením Die Ärzte patria k najpopulárnejším nemeckým skupinám. Vedúcou osobnosťou Die Toten Hosen je spevák Campino.
Charakteristika.
Nemecká punková skupina Die Toten Hosen vznikla v Düsseldorfe v roku 1982 z dvoch kapiel, ZK a KFC. Kapelu sprvu tvorila šestica mužov:
Vo svojich začiatkoch sa stali známi výtržnickými kúskami podľa vzoru anglických punkerov. Počas nahrávania ich debutového albumu kapelu opustil gitarista Walter November. Album "Opel-Gang" vyšiel v máji v roku 1983 a patrí k pilierom nemeckej punkovej scény. V tom istom roku vyšiel singel "Eisgekühlter Bommerlunder", pre ktorý kapela natočila klip v jednom bavorskom kostole, ktorý museli po nahrávaní nanovo vysvätiť.
Nasledujúci album "Unter falscher Flagge" vyšiel v októbri 1984. O rok neskôr v kapele prepukla ponorková nemoc čoho dôkazom je EP s príznačným názvom "The Battle of the Bands". Kapelu opustil bubeník Trini Trimpop, ktorého nahradil Wolfgang Rohde. V Británii uspel album "Never Mind The Hosen Here´s Die Roten Rosen" (coververzia nemeckých pop hitov) ktorý vyšiel v roku 1987 pod pseudonymom "Die Roten Rosen". V tomto období boli Die Toten Hosen známi vďaka ich koncertovaniu vo východnom bloku Európy. V roku 1987 vystúpili aj v Lochotínskom amfiteátri v Plzni. Nasledujúci album "Ein kleines bisschen Horrorschau" vyšiel v roku 1988 a je úzko spätý s kultovým filmom Stanleyho Kubricka "Mechanický pomaranč".
90. roky.
Začiatkom 90-tych rokov boli Die Toten Hosen vzorom pre celú generáciu. Na platni "Learning English Lesson One" (coververzia punkových hitov) spolupracovali o. i. s Captainom Sensiblom, Joey Ramonem či Jimmym Purseym. Medzi ich najlepšie albumy sa zaraďuje "Kauf MICH!" z roku 1993, v ktorom kritizujú reality show, nacionalizmus či orientálnu turistiku. O rok neskôr, v roku 1994 bola vydaná ich prvá kompilácia naspievaná v angličtine. V januári 1996 bol vydaný album "Opium fürs Volk". Je považovaný za ich najlepší. Pri tisícom koncerte skupiny Die Toten Hosen v dave zomrelo 16-ročné dievča. Kapelou to otriaslo, zrušili sa všetky naplánované koncerty. O slovo sa kapela prihlásila znovu koncom roku 1998, kedy sa vrátili ku pseudonymu "Die Roten Rosen", pod ktorým vydali zbierku kolied "Wir warten auf's Christkind (Die Roten Rosen)". V roku 1999 kapelu opustil bubeník Wolfgang Rohde, ktorého nahradil Vom Ritchie.
Súčasnosť.
V roku 2005 skupina vydala album "Nur zu Besuch", ktorý bol nahraný vo viedenskom divadle. Koncert odvysielala naživo stanica MTV. Tvorba skupiny Die Toten Hosen je označovaná ako "politický punk'n'roll".

</doc>
<doc id="25807" title="Likavka" url="https://sk.wikipedia.org/wiki?curid=25807">
Likavka

Likavka je obec na Slovensku v okrese Ružomberok.
Polohopis.
Obec Likavka sa nachádza na Liptove, susedí s mestom Ružomberok, je s ním takmer spojená. Nachádza sa na pravom brehu rieky Váh v malej kotlinke medzi vrchmi Mních (z juhu až juhovýchodu), Predný Choč (zo severu) a Čebrať (západ, severozápad), priamo na dopravnej ceste, ktorá spája Oravu s Liptovom. Nadmorská výška obce je Obcou preteká potok s rovnomenným názvom, ktorý pramení v severovýchodnom výbežku Veľke Fatry a je pravostranným prítokom rieky Váh.
Dejiny.
Prvá písomná zmienka: 13151341 (Likava). 
Najdôležitejším svedkom osídlenia tejto časti Liptova v 13. storočí je kostol sv. Martina v Martinčeku z roku 1260 na blízkom Mníchu. Osídlenie tejto časti Liptova pochádza už z praveku, na hradnom vrchu bolo odkryté hradisko púchovskej kultúry, s ktorým súvisí poklad železných predmetov a laténskych mincí. Ďalej tu bolo poveľkomoravské sídlisko z 10. – 12. storočia. Obec sa najskôr spomína ako Likava a to už spred 13.storočia. Vtedy patrila Likava zemanom. V tomto období daroval likavský majetok kráľ Belo IV. zemanovi Mikulášovi, ktorý so svojimi potomkami vlastnili obec do roku 1335. K týmto zemanom patril aj Ladislav z Likavy (de Likua). V roku 1335 sa však museli zemania majetku vzdať na príkaz liptovského a zvolenského župana Donča, ktorý im dal za likavský majetok náhradu, časť majetku v Liptovskom Trnovci a v Ľubeli. Osada Likava ležala pri dôležitej krajinskej obchodnej ceste, vedúcej zo Zvolena cez Revúcku dolinu popri Ružomberku a smerovala cez Oravu ďalej do Poľska. Nad touto cestou dal liptovský a zvolenský župan Donč vybudovať v druhej polovici 30. rokov 14. storočia hrad, ktorý dostal názov podľa pôvodnej osady – Likava. Dedina Likava a jej majetok spolu s Likavským mlynom bola neskôr kráľovským majetkom, a v poddanskej závislosti pánov z Likavy. Jej súčasný názov Likavka sa prvýkrát spomína v súpise Likavského panstva z polovice 16. storočia.
V roku 1600 sa v uvádzalo Likavke 23 obývaných poddanských domov a 17 opustených dvorov. Podľa urbára mala roku 1625 Likavka 12 sedliackych usadlostí, v ktorých žilo asi 25 rodín a 38 želiarskych domov. Ročnú daň platili na sviatok sv. Juraja, Michala a na Vianoce po 2 florény a 86 denárov. Podľa zápisnice kanonickej vizitácie z roku 1713 mali Likavka a Martinček 497 obyvateľov. V roku 1787 v Likavke žilo 883 obyvateľov a stálo tu 89 domov. V roku 1828 v 179 domoch žilo 1228 obyvateľov. Obyvatelia Likavky museli vydržiavať aj prechádzajúce vojská. V roku 1736 boli prinútení odovzdať pre vojakov kniežaťa Lobkowicza naturálie. Nové podmienky po roku 1848 a postupná industrializácia zmenili aj predmet obživy a s tradičných odvetví, poľnohospodárstva, ovčiarstva, drevorubačstva a pltníctva sa postupne veľa obyvateľov zamestnalo v ružomberských priemyselných podnikoch. Podľa sčítania obyvateľstva z roku 1970 mala obec Likavka 3781 obyvateľov.
Politika.
Starosta: Ing. Marián Javorka
Zástupca starostu: JUDr. Jaromír Pavlík
Prednostka obecného úradu: pozícia neobsadená
Obecné zastupiteľstvo.
Obecné zastupiteľstvo pozostáva z 9 poslancov:
KDH – 7
Nezávislí – 2 
Obecný úrad vydáva občasník s názvom Likavan, v približnom náklade 1000ks.
Šport.
Najobľúbenejším športom v obci je futbal, v regionálnych súťažiach pôsobí Obecný športový klub Likavka. V obci sa súťažne hráva aj stolný tenis (v roku 1977 sa tu uskutočnili majstrovstvá Slovenska mužov a žien) a florbal (Meteníci Likavka). V obci tiež v roku 1979 vznikol Klub Nadšencov Amatérskej Cyklistiky (ako súčasť TJ Družstevník Likavka), ktorý sa v roku 1988 presťahoval do Ružomberka, v Likavke však má viacerých aktívnych členov. Taktiež je v Likavke aktívny aj Klub Slovenských turistov a lyžiarov, KST TOM Likavka, ktorý pravidelne organizuje Štefanský výstup na Predný Čebrať, výstup na Predný Choč pri príležitosti SNP - s touto akciou je spojený aj výstup na "Tri vrchy v jeden deň - Memoriál Štefana Pátera, v rámci ktorého sa koná výstup na všetky tri vrchy, ktoré obklopujú Likavku, Čebrať - Predný Choč - Mních.

</doc>
<doc id="25812" title="Valaská Dubová" url="https://sk.wikipedia.org/wiki?curid=25812">
Valaská Dubová

Valaská Dubová je obec na Slovensku v okrese Ružomberok.
Dejiny.
Prvá písomná zmienka je z roku 1323 v "Codex diplomaticvs Hvngariae ecclesiasticvs ac civilis Jeszenova, silva inter Arva, et Dubova per M. Donch, famulo (procur.) suo donata."
Spomína sa ako „Dubora“, neskôr Dubova Walaska (Valachorum).
V roku 1474 kráľ Matej Korvín potvrdil obci valaské privilégiá s povinnosťou chrániť bezpečnosť nad dôležitou cestou z Liptova na Oravu a zamedzovať zbojníctvu. Valaská Dubová Patrila hradu Likava, no v roku 1556 prešla pod právomoc Oravského panstva. Za stavovských povstaní bola takmer celkom opustená. Roku 1933 obec vyhorela. Po druhej svetovej vojne bola však znovu vystavená.
Kultúra a zaujímavosti.
Turistika.
Veľký Choč (1 611 m n. m.), na ktorý sa každoročne koná tradičný silvestrovský výstup.
Na okolí sa nachádza viacero prieskumných baní na železnú rudu a niekoľko jaskýň, v ktorých sa ľudia ukrývali počas 2. svetovej vojny. Dolina je zaujímavá aj vysokými skalnými výbežkami, ktoré sa tiahnu celou dolinou.
Najznámejšia z tunajších jaskýň je Jaskyňa chladných očí. Jej dĺžka je 97,44 m, denivelácia: 8,04 m.
Západné svahy Choča v pohorí Chočské vrchy boli v rokoch 1968 až 1991 vojenským výcvikovým priestorom sovietskych vojsk. V polovici doliny sa nachádzajú vyvieračky s výdatnosťou niekoľkých litrov za sekundu, ktoré zásobujú vodou okolité obce.

</doc>
<doc id="25816" title="Lisková" url="https://sk.wikipedia.org/wiki?curid=25816">
Lisková

Lisková je obec na Slovensku v okrese Ružomberok. V obci sa nachádza Liskovská jaskyňa.
Polohopis.
Leží na západnom okraji Liptovskej kotliny, na pomedzí geomorfologických častí Liptovské nivy a Chočské podhorie, v tesnom susedstve mesta Ružomberok. Južne od obce preteká Váh, do ktorého sa vlievajú menšie vodné toky, pretekajúce obcou. 
Prístup do obce zabezpečuje cesta III/2213 z centra mesta, z južného smeru vedie cesta III/2214, odbočujúca z cesty I/18 (Žilina – Poprad). Južným okrajom obce vedie železničná trať Žilina – Košice, ktorá tu má vybudovanú zastávku. Okresné mesto leží západne, Liptovský Mikuláš je vzdialený východne a krajské mesto je na západ.

</doc>
<doc id="25826" title="Medzianky" url="https://sk.wikipedia.org/wiki?curid=25826">
Medzianky

Medzianky sú obec na Slovensku v okrese Vranov nad Topľou.
Dejiny.
Prvá písomná zmienka o obci je v listine z roku 1212. V tejto listine daroval kráľ Ondrej II. kláštoru krížovníkov v Chmeľove medziansky majetok "Mediasmaiele".
Predpokladá sa, že obec založili už skôr asi v druhej polovici 11. storočia (po páde Veľkomoravskej ríše) a stala sa sídlom vojensko-strážnej družiny Uhorska na príkaz uhorského kráľa na zabezpečenie ochrany pohraničia. V tejto dobe sa v neveľkej vzdialenosti nachádzala uhorsko-poľská hranica. V neskorších rokoch sídlisko strážnej veže stratilo význam, lebo sa hranica Uhorska posunula výrazne na sever. Roku 1312 sa Medzianky uvádzajú už pod názvom "Medies". Roku 1313 od krížnikov získal výmenou majetkov tento majetok (tým aj Medzianky) šľachtic Kokoš Brezvici (Berzeviczy). Tento šľachtic roku 1319 Medzainky i ďalšie majetky predal drienovským Abovcom. Začiatkom 15. storočia a aj neskôr boli majiteľmi Medzianok Šoóšovci (Soósovci) zo Solivaru. Medzianky sa už v listinách spomínajú ako "Megyes", prípadne aj "MEGES" alebo "Medyes". Roku 1427 obec zdanili od 27 port. Roku 1600 bolo 7 poddanských domácností, dom šoltýsa a kostol s farou. V blízkosti obce na vyvýšenine Zámek jestvoval v 12. až 15. storočí malý strážny hrad (hrádok Medzianky), z ktorého zostali zbytky zrúcanín.
Zaujímavosti.
"Chránený areál Medzianske skalky" vznikol nariadením ONV vo Vranove nad Topľou schváleným uznesením pléna ONV číslo 51 zo dňa 29. mája 1990
Lokalizácia chráneného územia
Kataster: Medzianky, Mapový list ZM50: 28-33
V súčasnosti je v pôsobnosti Štátnej ochrany prírody – reginálna správa Prešov.
Predmetom ochrany je xerotermný svah na paleogénnych zlepencoch v severozápadnej časti okresu Vranov nad Topľou. Významná lokalita xerotermnej kveteny s masovým výskytom chránených druhov - ponikleca veľkokvetého, veternice lesnej, vstavača vojenského, purpurového a vemenníka dvojlistého.

</doc>
<doc id="25828" title="Merník" url="https://sk.wikipedia.org/wiki?curid=25828">
Merník

Merník je obec na Slovensku v okrese Vranov nad Topľou. 
Názov.
Vývin názvu obce
Dejiny.
Do 17. storočia patrila panstvu Čičava, v 18. storočí Suľovským, v 19. storočí tunajšie majetky vlastnili rodiny Coudenhoveovcov a Hadik-Barkóciovcov.
V roku 1493 mala obec zo 6 usadlostí 3 opustené, v roku 1557 mala 5 port; v roku 1715 mala 22 opustených a 21 obývaných domácností, v roku 1787 mala 46 domov a 398 obyvateľov, v roku 1828 mala 74 domov a 543 obyvateľov. Zaoberali sa poľnohospodárstvom, pracovali v lesoch a v bani na kaolín a ortuť. Zapojili sa do roľníckeho povstania v roku 1831.
Za 1. ČSR sa zaoberali poľnohospodárstvom. Ortuťové bane zanikli. JRD bolo založené v roku 1952. Časť obyvateľov pracovala v priemyselných podnikoch v Hencovciach, Vranove nad Topľou a Prešove.

</doc>
<doc id="25829" title="Michalok" url="https://sk.wikipedia.org/wiki?curid=25829">
Michalok

Michalok je obec na Slovensku v okrese Vranov nad Topľou. 
Polohopis.
Obec Michalok sa rozprestiera na okraji Ondavskej vrchoviny, v údolí potoka Čičava. 
Dejiny.
Bola založená na zákupnom práve začiatkom 14. storočia. Prvá písomná zmienka o nej pochádza z roku 1332. Z rovnakej listiny sa dozvedáme o existencii kostola v tejto dedine. I sčítanie obyvateľstva v roku 1600 potvrdzuje, že tu stál tak kostol ako aj fara. Rímskokatolíckou farnosťou je i v súčasnosti. Michalok patril k majetkom panstva Čičava, neskôr bol majetkom viacerých zemianskych rodov. Poľnohospodársky charakter pretrval dodnes. 
Občianska vybavenosť.
Spoločenské udalosti sa odohrávajú prevažne v miestnom kultúrnom dome. Bol tu vybudovaný dom smútku. Okrem rímskokatolíckeho kostola sa v obci nachádza aj moderný evanjelický kostol. Do pekného prírodného prostredia je posadený prícestný kríž.

</doc>
