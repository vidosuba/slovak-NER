<doc id="504733" title="Dian Fosseyová" url="https://sk.wikipedia.org/wiki?curid=504733">
Dian Fosseyová

Dian Fosseyová (* 16. január 1932, San Francisco, Kalifornia, USA – † 26. december 1985, Karisoke Research Centre, Rwanda) bola americká biologička zaoberajúca sa štúdiom života primátov - konkrétne goríl horských.
V roku 1963 sa stretla so známym primatológom Louisom Leakeym a presvedčila ho, aby ju poslal do Zairu študovať a spočítať populáciu gorily horskej v pohorí Virungas. Po krátkej zastávke v Zaire sa kvôli občianskym nepokojom presťahovala do Rwandy a založila v Karisoke výskumnú stanicu ležiacu medzi horami Karisimbi a Visoke. Svoje výskumy začala v roku 1967 a prežila tu 18 rokov, ktoré zasvätila svojim milovaným gorilám. Keď pytliaci zabili jej obľúbeného Digita, založila Digitov fond a zahájila kampaň zameranú proti pytliactvu a na záchranu goríl. 26. decembra 1985 bola vo svojej chyži nájdená zavraždená. Jej vražda zostáva dodnes neobjasnená.
Posledný záznam v jej denníku znel: "„Keď si uvedomíme cenu všetkého živého, budeme menej lipnúť na minulosti a môžeme sa tak viac sústrediť na záchranu budúcnosti.“"
Jej kniha "Gorily v hmle" bola vydaná dva roky pred jej tragickou smrťou (Fossey, D. 1983 Gorillas in the Mist. Boston: Houghton Mifflin). Pútavý príbeh bol pod rovnakým menom v roku 1988 aj sfilmovaný.

</doc>
<doc id="504802" title="Sondážna raketa" url="https://sk.wikipedia.org/wiki?curid=504802">
Sondážna raketa

 Sondážna raketa alebo (výšková) výskumná raketa je raketa nesúca prístroje navrhnuté na vykonávanie vedeckých pokusov a meraní počas suborbitálneho letu. Rakety väčšinou dosahujú vrchol dráhy vo výške 50 až 1500 km nad Zemou.
Koncepcia.
Obvykle sa sondážna raketa skladá z rakety s motorom na tuhé palivo a užitočného, vedeckého, nákladu. Let prebieha po eliptickej obežnej dráhe pretínajúcej povrch Zeme, s vertikálnou polosou. Dosiahnutie vrcholu - apogea - nastáva za menej ako 30 minút, zvyčajne medzi 5. až 20. minútou letu. Raketa po spotrebovaní paliva v prvom stupni sa oddelí a odpadne, pričom náklad pokračuje v lete samostatne a po dosiahnutí apogea a návrate do stratosféry pristane na zemi padákom.
Výhody.
Sondážne rakety sú výhodné pre svoju nízku cenu, krátku čakaciu dobu prípravy štartu (od kontraktu približne 6-20 mesiacov) a schopnosť vykonávať výskum v oblastiach (výškach) neprístupných pre stratosférické balóny a orbitálne satelity. Používajú sa aj ako testovacie zariadenia konštrukcií, ktoré sa použijú v drahších orbitálnych satelitoch a raketách.
Aplikácie.
Sondážne rakety sa bežne používajú na:

</doc>
<doc id="504806" title="Myron Podhajecký" url="https://sk.wikipedia.org/wiki?curid=504806">
Myron Podhajecký

Myron Podhajecký (* 16. jún 1911, Brusnica – † 3. september 1995, Klenov) bol slovenský gréckokatolícky kňaz, v období komunizmu vysvätený za tajného biskupa, za čo bol štátom prenasledovaný a väznený.
Život.
Mladosť a štúdium.
Narodil sa v dedine Brusnica. v okrese Stropkov, ako najmladší zo štyroch detí gréckokatolíckeho kňaza. Navštevoval Štátne reálne gymnázium v Prešove, teologické štúdia absolvoval v Prešove, v Olomouci a v Prahe a napokon študoval na Karlovej univerzite v Prahe.
Pôsobenie.
Sviatosť kňazstva sa rozhodol prijať v celibáte. Kňazskú vysviacku prijal dňa 28. júla 1935 z rúk prešovského biskupa Pavla Petra Gojdiča, OSBM.
Po vysviacke pôsobil ako kaplán v Drienici a v Prahe, neskôr ako prefekt v prešovskom kňazskom seminári. Krátko bol administrátorom farnosti Medzilaborce a následne profesorom náboženstva na Štátnom reálnom gymnáziu a Evanjelickom kolégiu v Prešove.
V roku 1940 ho prešovský biskup Pavol Peter Gojdič, OSBM menoval za svojho osobného tajomníka. Od roku 1941 bol špirituálom prešovských bohoslovcov. A v roku 1945 ho menovali aj za profesora biblických vied na Vysokej škole bohosloveckej v Prešove.
Roky útlaku.
V čase rastúcej nenávisti a obmedzovania slobody gréckokatolíckej cirkvi v Československu bol tajne vysvätený za biskupa.
Otec Myron počnúc 21. marcom 1950 bol väznený v rôznych väzniciach a táboroch (Trenčín, Nováky, Ilava, Hlohovec, Podolínec, Želiv, Osek u Duchcova), kde prežil sedem a pol roka.
Po prepustení do roku 1968 pracoval ako pomocný robotník.
O svojich utrpeniach, prenasledovaniach ako aj biskupskej hodnosti nikdy nerozprával. Nemal rád, keď sa o ňom pochvalne rozprávalo. Zvykol hovorievať: "Kto mene chvalit, tot mene neľubit".
Roky Po.
Po štátnom obnovení gréckokatolíckej cirkvi v Československu bol vymenovaný za správcu farnosti Veľká Poľana, neskôr pôsobil vo farnosti Fulianka a od roku 1972 ako správca farnosti Čirč.
Otec Myron.
Ešte v roku 1969 ho Mons. Ján Hirka, apoštolský administrátor prešovského biskupstva, vymenoval za súdneho vikára, v roku 1971 za člena liturgickej komisie, za synodálneho examinátora a v roku 1977 za defensora vinculi – obhajcu manželského zväzku na cirkevnom súde.
Otec Myron bol ctiteľom presvätej Bohorodičky. V roku 1991 bol prešovským sídelným biskupom vymenovaný za člena komisie na skúmanie údajných mariánskych zjavení v Litmanovej.
Vo farnosti Čirč pôsobil až do konca svojho života, najprv ako správca farnosti, neskôr, keď mu už ubúdalo síl, ako výpomocný duchovný. Týždeň pred smrťou odišiel k svojej neteri na faru do Klenova (okres Prešov), kde jeho statočné srdce dotĺklo 3. septembra 1995. V roku 2006 bolo v Čirči sprístupnené "Gréckokatolícke farské múzeum ThDr. Myrona Podhajeckého".

</doc>
<doc id="504821" title="Breakbeat" url="https://sk.wikipedia.org/wiki?curid=504821">
Breakbeat

Breakbeat (niekedy tiež breaky alebo breakbeaty (lámané beaty)) označuje dve rozdielne ale zároveň súvisiace veci: Je to žáner elektronickej tanečnej hudby a je to aj rozdielny perkusívny rytmus, z ktorého pochádza názov tohto žánru. Zvyčajne je charakterizovaný použitím nezrovnalých (perkusívne nástroje nehrajú priamo v beate) taktov 4/4 bicích vzoriek (na rozdiel od pravidelného beatu žánrov house, techno a trance). Tieto rytmy môžu byť charakterizované svojím intenzívnym použitím synkop a polorytmov. Oba významy sú úzko spojené s hip-hopom a break dance.
Ako hudobný prvok, sú lámané beaty známe a používané už sto rokov, ale názov a moderný význam tohto termínu pochádzajú z éry vzniku hip-hopu v USA v 70. rokoch. Rovnomenný elektronický hudobný žáner je široko považovaný za derivát prvotnej rave scény v Spojenom kráľovstve, kde boli lámané beaty vkladané do hudby do formy, ktorú dnes poznáme ako breakbeat hardcore. Ale lámané beaty používali aj americkí hip-hopoví DJi a turntablisti vo svojich inštrumentálnych setoch, a to ešte pred vznikom rave v Spojenom kráľovstve, a môže byť, že tieto dve scény vznikli paralelne.
Dnes existuje breakbeat vo forme pevných regionálnych scén v USA a Spojenom kráľovstve. Lámané beaty sú často používané v produkcii rôznych žánrov ako hip-hop, jungle alebo drum and bass, hardcore techno, UK garage (vrátane 2-stepu, breakstepu a dubstepu) a dokonca aj v pope a rocku. Od 90. rokov bol breakbeat často používaný ako hudba v pozadí v rôznych televíznych reklamách, a tiež v soundtrackoch akčných filmov a to predovšetkým vo forme big beatu.
Evolúcia.
V 80. rokoch sa stali lámané beaty dôležitým prvkom mnohých žánrov breakovej hudby, ako big beat, nu skool breaks, acid breaks a Miami bass.
DJi z rôznych žánrov začleňovali breaky do svojich setov. Medzi niektorích interpretov, známych použitím lámaných beatov, patria Afrika Bambaataa Davy DMX, Dynamix II, 2 Live Crew, Cybotron, NAPT, DJ Icey, Stanton Warriors, Krafty Kuts, Freestylers, K-Swing, Soul Of Man, DJ Sharaz alebo Annie Nightingale.
Lámané beaty sú používané tiež v mnohých hip-hopových, jungle a hardcorových skladbách, a môžu sa objaviť aj v iných hudobných žánroch.
Subžánre.
Big beat.
Big beat je termín, ktorý vznikol v polovici 90. rokov britskou hudobnou tlačou, ktorá ním označila hudobnú tvorbu interpretov ako The Prodigy, Cut La Roc, Fatboy Slim, The Chemical Brothers, The Crystal Method a Propellerheads. Ich skladby boli vedené ťažkými lámanými beatmi a syntetizátorovými zvukmi a vzorkami.
Acid breaks.
V elektronickej hudbe je termín "acid breaks" spojením breakbeatu, acid housu, acid techna a ďalších foriem elektronickej tanečnej hudby (EDM). Jeho bicia linka je podobná breakbeatu, hlavne preto, že neobsahuje známe basové údery ako ostatné formy EDM. Jeden z prvých syntetizátorov, ktorý bol použitý v acid hudbe bol Roland TB-303. Prvá acid breaks skladba je pripisovaná Zakovi Baneymu, ktorý v roku 1987 vytvoril skladbu „Acid Break“.
Psychedelic breaks (Psybreaks).
Tento štýl tvoria breakbeatoví hudobníci, ktorí začleňujú do svojej tvorby prvky psychedelickej hudby (napr. skupina Infected Mushroom).
Hardcore breaks.
Tento štýl tvoria breakbeatoví hudobníci, ktorí začleňujú do svojej tvorby prvky hardcore techna, a tiež prvky hardstepu, hardstyle a hard dance.

</doc>
<doc id="504918" title="Zayn Malik" url="https://sk.wikipedia.org/wiki?curid=504918">
Zayn Malik

Zain Javadd Malik (* 12. január 1993, Bradford, Spojené kráľovstvo), známy tiež ako Zayn, je anglický spevák a skladateľ. V roku 2010 sa zúčastnil konkurzu britskej hudobnej súťaže "The X Factor." Po tom, čo ho vylúčili ako sólového umelca, bol spolu so štyrmi ďalšími súťažiacimi opäť zaradený do súťaže a vznikla chlapčenská skupina One Direction. Malik opustil skupinu v marci 2015 a následne podpísal zmluvu so spoločnosťou RCA Records.
Ako sólový umelec si našiel cestu k alternatívnemu R&amp;B a vydal štúdiový album "Mind of Mine" (2016) spolu so singlom „Pillowtalk“. Stal sa prvým britským umelcom, ktorý debutoval na prvej priečke v Spojenom kráľovstve aj USA so svojím prvým singlom aj prvým albumom. Neskôr vydal singel „I Don't Wanna Live Forever“ s Taylor Swift a „Dusk Till Dawn“ featuring Sia, ktoré sa stali hitmi. V decembri 2018 vydal svoj druhý štúdiový album s názvom "Icarus Falls".
Malik je držiteľ viacerých ocenení vrátane American Music Award, Billboard Music Award a MTV Video Music Award.
Životopis.
Matka Tricia je írsko-anglického a otec Yaser britsko-pakistanského pôvodu. Má dve mladšie sestry menom Waliyhia a Safaa a jednu staršiu menom Doniya. Je moslimského vierovyznania. Navštevoval Lower Fields Primary School. Kvôli svojmu pôvodu mal v prvých dvoch stredných školách problémy, preto nakoniec študoval na Tong High School. Vynikal predovšetkým na hodinách angličtiny. Jeho schopnosť čítať ďaleko presahovala normu. „Keď som mal osem, čítal som zhruba ako osemnásťročný čitateľ.“
Jeho koníčkom je kreslenie, ktorému sa venuje od piatich – šiestich rokov. Kreslil komiksy, najskôr Caspera a neskôr Power Rangers, v súčasnosti sa venuje aj grafiti. V auguste 2013 sa zasnúbil s Perrie Edwards, členkou dievčenskej skupiny Little Mix, ktorá v roku 2011 vyhrala britský X Factor. V roku 2015, krátko po Zaynovom odchode z One Direction sa dvojica rozišla. Od roku 2015 je vo vzťahu s modelkou Gigi Hadid. Ich spoločné dieťa, dievča, sa narodilo v septembri 2020.
X FACTOR.
Do X Factoru sa chcel prihlásiť už v rokoch 2008 a 2009, no nenašiel odvahu. Nakoniec sa mu to podarilo až v roku 2010. Hlavným dôvodom bolo získanie skúseností. Na konkurze sa rozhodol zaspievať pieseň od Maria – „Let Me Love You“, s ktorou postúpil ďalej. V nasledujúcom kole – Bootcamp – ako sólový spevák neuspel, no stal sa súčasťou novo vytvorenej chlapčenskej skupiny One Direction. 21.11.2011 vydala skupina svoj prvý album s názvom "Up All Night".
One Direction.
Skupinu dali dohromady Nicole Scherzinger, Simon Cowell a Louis Walsh v súťaži X-FACTOR. Spolu so Zaynom Malikom boli členmi skupiny Harry Styles, Liam Payne, Niall Horan a Louis Tomlinson. V roku 2011 vydala skupina svoj prvý album s názvom "Up All Night". Nasledovali albumy "Take Me Home "v roku 2012", Midnight memories "v roku 2013 a album s názvom" Four "v roku 2014".
25. marca 2015 vydal Zayn Malik stanovisko v ktorom oznámil, že sa rozhodol opustiť skupinu. Ako dôvod uviedol to že chce žiť život normálneho človeka bez pozornosti médií a fanúšikov. Skupina teda ďalej pokračovala v 4-člennom zložení. V auguste 2015 sa skupina už úplne rozpadla. 

</doc>
<doc id="504968" title="Česko-slovenská hokejová liga 1992/1993" url="https://sk.wikipedia.org/wiki?curid=504968">
Česko-slovenská hokejová liga 1992/1993

Česko-slovenská hokejová liga 1992/1993 bola 50. a zároveň posledným ročníkom česko-slovenskej hokejovej ligy, ktorá sa v tom čase hrala pod názvom "federálna hokejová liga". 
Titul získalo družstvo HC Sparta Praha, keď vo finále porazilo HC Vítkovice 3:1 na zápasy v sérii hranej na 3. víťazné zápasy. Nevypadol nikto. Súťaž sa dohrávala po zániku Česko-Slovenska. 10 českých tímov postúpilo do novovzniknutej Českej hokejovej extraligy. K nim pribudli postupujúci HC Stadion Hradec Králové a KLH Vajgar Jindřichův Hradec. Do novovzniknutej Slovenskej hokejovej extraligy postúpili 4 družstvá z federálnej ligy. K nim pribudlo 6 postupujúcich z 1. slovenskej národnej hokejovej ligy a to HC Nitra, HK Spišská Nová Ves, Hutník ZŤS Martin, ZPA Prešov, Hk 32 Liptovský Mikuláš a ZTK Zvolen. 
Hrací plán.
V súťaži štartovalo 14 účastníkov. Najprv sa stretli všetky družstvá dvojkolovo každý s každým, čiže 26 zápasov. Po tejto prvej časti nasledovala druhá, kde sa párne družstvá stretli dvojkolovo s nepárnymi po úvodnej časti. Výsledky prvých 26. kôl sa započítavali. Po základnej časti nasledovalo play-off. Družstvá na prvých štyroch miestach postúpili priamo do štvrťfinále. Družstvá na 5. - 12. mieste hrali osemfinále. Pre družstvá na 13. a 14. mieste sa súťaž skončila po základnej časti. 
Káder majstraSparta Praha.
"Brankári:" Ivo Čapek, Radek Tóth
"Obrancovia:" Jan Boháček, Robert Kostka, Jiří Kročák, Pavel Táborský, Jiří Vykoukal, Václav Burda, Pavel Šrek, Leo Gudas, Zdeněk Toužimský
"Útočníci:" Pavel Geffert, Milan Kastner, David Výborný, Jiří Zelenka, Petr Hrbek, Michal Sup, Vladimír Petrovka, Martin Rousek, Ladislav Svoboda, Luboš Pázler, Jaromír Kverka, Zbyněk Kukačka, Jiří Hlinka, Tomáš Kotrba, Petr Podhorocký, Jan Pína
"Tréneri:" Pavel Wohl, Josef Horešovský

</doc>
<doc id="505041" title="Ivan Wernisch" url="https://sk.wikipedia.org/wiki?curid=505041">
Ivan Wernisch

Ivan Wernisch (* 18. jún 1942, Praha) je český básnik, spisovateľ, novinár a prekladateľ.
Život.
Maturoval v roku 1959 na keramickej priemyselnej škole v Karlových Varoch. Už počas tohto štúdia začal uverejňovať svoje básne v časopisoch "Host do domu" a "Tvář". Keďže sa angažoval v procese spojenom s rokom 1968, stal sa v období normalizácie zakázaným autorom a jeho diela vychádzali iba samizdatom, alebo v exile. V roku 2012 mu bola za celoživotné dielo udelená "Státní cena za literaturu". Z prvého manželstva má syna Michala.
Dielo.
Jeho poézia je typická snovosťou, kedy autor premieta do veršov zlomky skutočnosti, a celkovo zanecháva v čitateľovi pocit snového záznamu. Básne sú tiež menej lyrické. Často sa v jeho básňach objavujú neologizmy. V 80. rokoch sa jeho dielo vyznačuje pribúdajúcimi tragickými životnými skúsenosťami v prostredí rozpadajúceho sa komunizmu, ktoré vyúsťujú v existencializmus. Jeho verše do hudobnej podoby previedol Mikoláš Chadima.
Skupina The Plastic People of the Universe hrala Wernischove texty zhudobnené Milanom Hlavsom: "Šel pro krev", "Prasinec", "Moucha v ranním pivě", "Papírový hlavy" (album "Hovězí porážka", nahrávky z rokov 1982-1984, vyšlo 1992) a "Ruka", "Podél zdi a doleva" (album "Půlnoční myš", nahrávky 1985-1986, vyšlo 1987 vo Veľkej Británii, 2001 v Česku).
Okrem vlastnej tvorby prekladá z nemčiny, francúzštiny, taliančiny, flámčiny, ruštiny a latinčiny.
Jeho knihy vyšli v prekladoch v Nemecku, Taliansku, Francúzsku, Poľsku, na Ukrajine a v USA.

</doc>
<doc id="505051" title="Litecoin" url="https://sk.wikipedia.org/wiki?curid=505051">
Litecoin

Litecoin je internetová kryptomena, pomocou ktorej je možné platiť prostredníctvom úplne decentralizovanej P2P siete. Litecoin vznikol 7. októbra 2011, maximálny počet jeho mincí je 84 miliónov.
Hlavnou výhodou litecoinu, podobne ako aj ostatných kryptomien, je plná decentralizácia, teda je navrhnutá tak, aby nikto nemohol menu akokoľvek ovplyvňovať, falšovať, kontrolovať peňažné toky alebo spôsobovať infláciu a neexistuje žiadny centrálny bod, ktorý by mohol o sieti rozhodovať. Litecoin, podobne ako bitcoin, je deflačná mena, teda jej hodnota s časom narastá.
Vďaka rýchlym a lacným transakciám začal Litecoin prijímať aj jeden z najväčších e-shopov v strednej Európe Alza.cz.

</doc>
<doc id="505052" title="Cyklistické trasy na Slovensku" url="https://sk.wikipedia.org/wiki?curid=505052">
Cyklistické trasy na Slovensku

Cyklistické trasy na Slovensku sú značené smerovými dopravnými značkami podľa Vyhlášky č. 30/2020 Z. z., resp. TP 085 ("Navrhovanie cyklistickej infraštrukúry"), pre turistické cyklotrasy sa využíva STN 01 8028 "Cykloturistické značenie".
Cyklodopravné trasy majú označenie, ktoré si určujú jednotlivé obce, mestá, či regióny samostatne (napr. Bratislava využíva písmeno R pre radiály, O pre okruhy a S pre spojky + číslo trasy).
Každá cykloturistická trasa je označená jednou zo štyroch farieb (červená, modrá, zelená a žltá) a číslom. Červená farba a trojmiestne číslo označuje diaľkovú cyklomagistrálu. Štvormiestne číslo a jedna zo zvyšných farieb ostatné cyklotrasy. V niektorých oblastiach Slovenska či mestách (napr. v Bratislave) sa nachádzajú cyklotrasy značené ešte podľa starších systémov (ktoré vznikli pred schválením technickej normy).
Medzinárodné trasy.
Slovenskom prechádzajú tri trasy z celoeurópskej siete EuroVelo.
EuroVelo 6.
Cyklotrasa Od Atlantiku k Čiernemu moru vedie z Nantes do Constanty a má dĺžku 4 448 km.
Na Slovensku je vyznačená od Bratislavy po Štúrovo a prakticky totožná s Dunajskou cyklistickou cestou.
EuroVelo 11.
Východoeurópska trasa vedie z Nordkappu do Atén a má dĺžku 5 984 km. Na Slovensku nie je vyznačená.
EuroVelo 13.
Trasa železnej opony, vedie od Barentsovho mora k Čiernemu moru a je dlhá 10 400 km. Na Slovensku je vyznačená z Moravského Svätého Jána do Bratislavy.
Cyklomagistrály.
Cyklomagistrály sú značené zvyčajne červenou farbou. Nasledujúci zoznam obsahuje existujúce aj plánované cyklotrasy, ktoré ešte nemusia byť vyznačené v teréne.
Poznámka k tabuľke: TYP: C - cestný bicykel , H - horský bicykel
Regionálne cyklotrasy.
Sú značené:
Miestne cyklotrasy.
Jednotlivé mestá na Slovensku majú vlastné siete značených cyklotrás.

</doc>
<doc id="505196" title="Gregor XII." url="https://sk.wikipedia.org/wiki?curid=505196">
Gregor XII.

Gregor XII. (vlastným menom "Angelo Corrario"; * asi 1326, Benátky, Taliansko – † 18. október 1417, Recanati) bol 205. pápež. Pápežský úrad zastával v od 30. novembra 1406 do 4. júla 1415.
Po svojom zvolení v Ríme sa stal následníkom Inocenta VII.. V konkláve vtedy zasadalo len 15 kardinálov. Zvolený bol pod podmienkou, že ak avignonský pápež Benedikt XIII. zruší všetky svoje nároky na pápežský stolec, on sa zachová rovnako, aby sa mohla konať nová voľba, a tak by bola ukončená veľká západná schizma (1378 – 1417).
K tomu nedošlo a situácia zostala komplikovaná. Ani jeden pápež nechcel ustúpiť a obaja sa považovali za platne zvolených. Situácia sa vyriešila až na kostnickom koncile. Gregor nominoval Karola z Malatesta a kardinála Dominici di Ragusa za svojich legátov. Kardinál zvolal koncil. Legáti ohlásili, že Gregor opustil pápežský stolec (a vymenovali ho pápežským legátom v Ancone). Koncil potom zosadil tiež protipápeža Jána XXIII. a západná schizma sa tak skončila.
Gregor dožil svoj život v pokoji v Ancone. Je pochovaný v katedrále v Recanati. Pápeži, ktorí vládli po ňom, sú všetci pochovaní v Ríme.

</doc>
<doc id="505231" title="Dominik Riečický" url="https://sk.wikipedia.org/wiki?curid=505231">
Dominik Riečický

Dominik Riečický (* 9. jún 1992, Košice) je slovenský hokejový brankár. 
Klubový hokej.
Riečický je odchovanec HC Košice. V sezóne 2011/12 sa zapojil do projektu hráčov slovenskej hokejovej reprezentácie do 20 rokov pod názvom HK Orange 20, ktorý sa pripravoval na juniorské majstrovstvá sveta 2012. V súčasnosti(2020/2021) pôsobí vo svojom materskom klube, kde zástava post jedničky.
Reprezentácia.
MS U20 2012.
Na majstrovstvách sveta do 20 rokov pôsobil ako náhradník Juraja Šimbocha. Nastúpil na dva zápasy. V skupine proti Švédsku, ktorý skončil 9:1 v slovenský neprospech a vo štvrťfinále proti Fínsku, kde striedal Juraja Šimbocha v 30. minúte po piatom inkasovanom góle. Tento zápas sa skončil nakoniec 8:5 pre Fínsko a Slovensko tak hralo len o 5. miesto s Českom. Slovensko aj v tomto zápase prehralo 5:2 a obsadilo 6. miesto. Riečický v tom zápase nenastúpil a nebol ani na súpiske.

</doc>
<doc id="505289" title="Erik Černák" url="https://sk.wikipedia.org/wiki?curid=505289">
Erik Černák

 
Erik Černák (* 28. máj 1997, Košice) je slovenský hokejový obranca.
Klubový hokej.
Erik Černák je odchovancom HC Košice. V sezóne 2012/13 prestúpil z HC Košice do klubu HC Slovan Bratislava, kde hral v juniorských mužstvách a po skončení Majstrovstiev sveta v ľadovom hokeji hráčov do 20 rokov 2013 sa zapojil do projektu HK Orange 20, s ktorým hral zápasy proti tímom druhej najvyššej hokejovej súťaže na Slovensku. V sezóne 2013/14 sa vrátil do HC Košice, kde absolvoval ako 16-ročný prípravu s A-tímom. Začiatkom septembra sa opäť zapojil do projektu HK Orange 20, kde hral až do Majstrovstiev sveta v ľadovom hokeji hráčov do 20 rokov 2014 proti tímom Tipsport extraligy. Po skončení MS U20 sa vrátil do A-tímu Košíc, s ktorým vyhral základnú časť Tipsport extraligy a neskôr aj Slovnaft play-off, čím sa stal iba 16-ročný majstrom slovenska seniorov v ľadovom hokeji. Finále play-off však neodohral kvôli nominácii na Majstrovstvá sveta v ľadovom hokeji hráčov do 18 rokov 2014, kde bol kapitánom výberu.
V ďalšej sezóne bol Černák už stabilným členom A tímu Košíc. Začiatkom sezóny za tím odohral všetkých 6 zápasov základnej časti novobnovenej ligy majstrov. Košice v nej odohrali kvalitné zápasy, ktoré skončili vždy rozdielom gólu a postup do Play-off im ušiel len tesne. Neskôr v priebehu sezóny vytvoril prvú obrannú dvojicu s vtedajším kapitánom Martinom Štrbákom, pri ktorom získaval skúsenosti a stal sa kľúčovým obrancom tímu. Na prelome rokov 2014 - 2015 odohral svoje druhé Majstrovstvá sveta v ľadovom hokeji hráčov do 20 rokov, kde získal s tímom bronzovú medailu. Po návrate dohral sezónu v Košiciach, s ktorými obhájil extraligový titul Majstra Slovenska, aj keď sa v prvom semifinálovom zápase Play-off zranil, čo mu neumožnilo štartovať ani na Majstrovstvách sveta v ľadovom hokeji hráčov do 18 rokov 2015, kde mal nastúpiť pred vstupným draftom NHL.
27.6.2015 si Erika na predsezónnom drafte NHL vybral tím Los Angeles Kings v 2. kole zo 43. priečky. 27. februára 2017 bol spolu s Petrom Budajom súčasťou prestupu z Los Angeles Kings do Tampa Bay Lightning. Po začiatku sezóny 2018/19 na farme v AHL bol povolaný do prvého tímu a 13. novembra 2018 odohral svoj prvý zápas v NHL, ktorý bol proti Nashville Predators.
Reprezentácia.
 
 
MS U20 2014.
Na majstrovstvách sveta bol vo veku 16 rokov najmladším hráčom spomedzi všetkých. Nepripísal si ani jeden bod a mal negatívnu štatistiku +/-. 
MS U18 2014.
Na majstrovstvách sveta bol vo veku 16 rokov najmladším hráčom hráčom a zároveň kapitánom slovenského výberu. Slovensko na MS obsadilo 8. miesto po štvrťfinálovej prehre s USA 2:6.
MS U20 2015.
Vo veku 17 rokov patril k lídrom obrany tímu a hrával v prvej obrannej formácii s Mislavom Rosandičom. Na turnaji Slováci obsadili 3. miesto. Bola to historicky druhá medaila pre Slovensko v tejto kategórii. Tú prvú Slováci získali tiež v Kanade v roku 1999 a taktiež bola bronzová.
MS 2019.
Na domácich majstrovstvách Erik patril k základom slovenskej obrany. Zahral si v prvej formácií s Andrejom Sekerom a patrili k najlepšie zohratej dvojky v našom mužstve. 

</doc>
<doc id="505747" title="Železničná stanica Poprad-Tatry" url="https://sk.wikipedia.org/wiki?curid=505747">
Železničná stanica Poprad-Tatry

Železničná stanica Poprad-Tatry je hlavná železničná stanica v Poprade. Nachádza sa severne od centra mesta a prístupná je po Wolkerovej ulici. Tvorí dôležitý dopravný uzol pre návštevníkov mesta a vstupnú bránu do blízkych Vysokých Tatier. Okrem hlavnej trate, tu začína spojenie do mesta Vysoké Tatry a na Kežmarok či Starú Ľubovňu.
V máji 2013 sa v stanici vykoľajil osobný vlak.
Trate a doprava.
V stanici Poprad-Tatry zastavujú okrem štátnej Železničnej spoločnosti Slovenko i vlaky súkromných dopravcov. RegioJet - EuroCity vlaky z Prahy do Košíc (do januára 2017 aj z Bratislavy do Košíc) a spoločnosť LEO Express - EuroCity vlaky z Prahy do Prešova a Košíc.
Zo stanice 25. marca 1942 odišiel prvý transport slovenských Židov do vyhladzovacia tábora Auschwitz-Birkenau. Tento vlak viezol okolo tisíc židovských dievčat a mladých žien. Väčšina ďalších transportov slovenských Židov tiež odišla z Popradu. Kým boli transporty zastavené koncom roku 1942 bolo zo Slovenska do Poľska deportovaných viac než 58 000 Židov. V roku 2002 bola na stancii osadená pamätná tabuľa.
Prestupová hala pre Tatranské elektrické železnce bola odovzdaná v roku 1991.
Na stanici sa nachádza výkonné pracovisko sekcie riadenia dopravy Oblastného riaditeľstva Košice Železníc Slovenskej republiky.
Rekonštrukcia stanice.
Stanica Poprad-Tatry bola v období od apríla 2006 do augusta 2007 modernizovaná. Súčasťou modernizácie bola „optimalizácia konfigurácie koľajišťa a modernizácia nástupíšť s mimoúrovňovým krížením komunikácie pre peších, spolu s napojením na prestupnú halu TEŽ a výpravnú budovu“. Vybudované boli dve ostrovné nástupištia v dĺžke 400 a 250 metrov a jedno jednostranné v dĺžke 400 metrov. Modernizácia stála 858 miliónov korún.
Stanica má bezbariérový prístup a jej kapacita bola zvýšená na 2000 cestujúcich za hodinu. Trakčné vedenie bolo rekonštruované v dĺžke 9498 metrov. Náklady na stavbu boli 838,8 mil. Sk. (27,84 mil. €) a stavba sa stala finalistom súťaže "Stavba roka 2008". Slávnostné otvorenie zrekonštruovanej stanice sa uskutočnilo 26. septembra 2007.
V roku 2016 prebehne III., posledná etapa rekonštrukcie stanice. Bude rekonštruovaná prestupová hala a nástupištia TEŽ. Ukončenie prác za 2,15 mil. € je naplánované na september 2017.

</doc>
<doc id="506059" title="Josef Pokorný" url="https://sk.wikipedia.org/wiki?curid=506059">
Josef Pokorný

Generálporučík Ing. Josef Pokorný PhD (* 19. december 1960, Moravská Třebová, Česko-Slovensko) je slovenský generál.
Od 1. januára 2021 je vojenský predstaviteľ pri Vojenskom výbore NATO a EÚ v Bruseli. Od 15. októbra 2018 bol zástupcom náčelníka Generálneho štábu. Do prvej generálskej hodnosti „brigádny generál“ bol vymenovaný 4. mája 2011 prezidentom Ivanom Gašparovičom. Od júla 2014 bol národným predstaviteľom pri Najvyššom veliteľstve spojeneckých síl v Európe v belgickom Monse.
Vzdelanie.
Josef Pokorný je absolventom (1985) Vysokej vojenskej škole technickej v Liptovskom Mikuláši (dnes Akadémia ozbrojených síl generála Milana Rastislava Štefánika. a Slovenskej technickej univerzity v Bratislave.
Vojenské funkcie.
Od roku 1994 bol vedúci starší dôstojník špecialista Oddelenia analýz a informácií Odboru brannej politiky a stratégie Sekcie brannej politiky a rozvoja armády Ministerstva obrany SR. Neskôr bol náčelník Odboru požiadaviek a dlhodobého plánovania. „Od roku 2004 do roku 2008 pôsobil vo funkcii zástupcu predstaviteľa strategického veliteľa NATO pri Vojenskom výbore NATO v Monse.“ Od roku 2008 bol zástupca náčelníka Štábu strategického plánovania a rozvoja spôsobilostí GŠ OS SR.
Na Štábe strategického plánovania a rozvoja spôsobilostí Generálneho štábu pôsobil od 29. júna 2012. Bývalý náčelník, brig. gen. Ľubomír Svoboda sa stal náčelnikom Síl výcviku a podpory. Od 1. októbra 2011 bol zástupcom náčelníka Síl výcviku a podpory Pokorný.
Od júla 2014 bol národným predstaviteľom pri Najvyššom veliteľstve spojeneckých síl v Európe v belgickom Monse. Na tomto poste nahradil nastávajúceho náčelníka štábu štábu strategicého plánovania Generálneho štábu OS SR, Ivana Hirku. S účinnosťou od 15. októbra 2018 bol ustanovený na funkciu zástupcu náčelníka Generálneho štábu. Pred touto funkciou pôsobil v rokoch 2017 až 2018 ako generálny riaditeľ Sekcie riadenia obrany, výstavby OS a obranného plánovania Ministerstva obrany SR.
Josef Pokorný je člen redakčnej rady vojenského odborného časopisu Akadémie ozbrojených síl "Vojenské reflexie" (stav k 1. decembru 2012). 
26. apríla 2018 brigádneho generála Pokorného prezident Andrej Kiska povýšil do hodnosti generálmajor. 15. januára 2020 Pokorného prezidentka Zuzana Čaputová povýšila do hodnosti generálporučík.
Od 1. januára 2021 je vojenský predstaviteľ pri Vojenskom výbore NATO a EÚ v Bruseli. Nahradil genmjr. Ondřeja Novosada.

</doc>
<doc id="506079" title="Referendum o nezávislosti Škótska" url="https://sk.wikipedia.org/wiki?curid=506079">
Referendum o nezávislosti Škótska

Referendum o nezávislosti Škótska sa konalo 18. septembra 2014. Malo len jednu otázku a to: „Malo by Škótsko byť nezávislý štát?“ Výsledkom malo byť buď zotrvanie Škótska v Spojenom kráľovstve, alebo jeho osamostatnenie sa. Na schválenie referenda mala stačiť jednoduchá väčšina hlasov. Referenda sa zúčastnilo 84,6 % obyvateľov, z ktorých sa 55,3 % vyslovilo za zotrvanie Škótska v Spojenom kráľovstve.
Zásadnými otázkami, ktoré s referendom súvisia, je ekonomická životaschopnosť Škótska (a s ňou súvisiaca otázka meny nezávislého Škótska), obrana, vzťahy so zvyškom Spojeného kráľovstva či členstvo v medzinárodných organizáciách, predovšetkým v EÚ a NATO.
História.
Referendu predchádzali rokovania medzi vládou Škótska a vládou Spojeného kráľovstva, ktoré vyústili do tzv. Edinburskej dohody podpísanej v roku 2012 v Edinburghu, garantujúcej zákonnosť a uznanie výsledku referenda a zároveň stanovujúcej niektoré jeho základné parametre.
Zákon o referende bol 21. marca 2013 predložený Škótskemu parlamentu, ktorý ho schválil 14. novembra 2013 a kráľovná Alžbeta II. ho podpísala 17. decembra 2013.
Negatívne ohlasy.
Proti odtrhnutiu Škótska sa ozvalo viacero kritických hlasov. Už v januári 2014 britská vláda upozornila, že Škótsko v prípade osamostatnenia nebude súčasťou EÚ. Škótsko by tak čakali zložité a dlhé rokovania ohľadne opätovného vstupu. Minister zahraničných vecí William Hague tvrdí, že by po pozitívnom výsledku referenda nastal "stav neistoty". Zároveň odštartoval sériu analýz, ktorými chce presvedčiť obyvateľov Škótska, aby nehlasovali za nezávislosť. Hlasovanie za nezávislosť môže mať ešte ďalšie negatívne dopady, ktoré sú zatiaľ predmetom dohadov. Opozícia nedávno vyhlásila, že v prípade ich vlády existuje možnosť zavedenia pasových kontrol na hraniciach medzi Britániou a Škótskom. Vyjadril sa tak vodca britskej Labouristickej strany Ed Miliband a jeho vyjadrenia podporila aj ministerka vnútra za Konzervatívnu stranu Theresa Mayová. Naopak, presadzovatelia nezávislosti tvrdia, že aj po osamostatnení chcú ostať súčasťou NATO a Európskej únie. Premiér Alex Salmond sa vyjadril, že samostatné Škótsko bude jednou z najbohatších krajín sveta. Výsledky referenda budú podľa prognóz veľmi tesné a očakáva sa rekordná účasť, do volieb sa prihlásilo až 97% populácie Škótska. Po prvýkrát po 307 rokoch by sa krajiny rozdelili.
Výsledky.
Po sčítaní 31 z 32 volebných obvodov hlasovalo za nezávislosť Škótska 1 539 920 ľudí (44,58 %), kým proti nezávislosti 1 914 187 voličov (55,42 %); predbežná volebná účasť dosiahla 84,48 %.

</doc>
<doc id="506104" title="Madisonské mosty" url="https://sk.wikipedia.org/wiki?curid=506104">
Madisonské mosty

Madisonské mosty () je americká romantická filmová dráma režiséra Clinta Eastwooda z roku 1995. Hlavné úlohy stvárnili Clint Eastwood a Meryl Streep, vo významných vedľajších úlohách sa objavili Annie Corley, Victor Slezak a Kyle Eastwood. 
Ide o komorne ladený milostný príbeh síce veľmi krátkeho, zato veľmi intenzívneho citového vzplanutia dvoch ľudí v strednom veku. Film bol natočený podľa rovnomennej knihy Wallera Roberta Jamesa. Bol nominovaný na dva Zlaté glóbusy, na 68. ročníku Americkej akadémie filmových umení a vied bola Meryl Streep nominovaná na Oscara v kategórii herečka v hlavnej úlohe.
Dej.
Dej snímky je rozprávaný akoby retrospektívne podľa zápiskov a denníkov práve zosnulej farmárky Frencescy Johnsonovej, ktoré si čítajú jej dve dospelé deti. Tie sa až po jej smrti dozvedajú, že matka si želá netradičný pohreb spálením a svoj popol chce nechať rozptýliť pri Rosemansom moste, v mieste, kde sa pred mnohými rokmi stretla so svojím milencom, fotografom Robertom Kincaidom, o ktorom nemal nikto z rodiny doteraz ani tušenie.
Stalo sa to v čase, keď jej manžel s oboma dospievajúcimi deťmi odcestoval na 6 dní na vzdialený veľtrh s výstavným býkom a Francesca zostala doma sama. V ten istý deň sa na farme znenazdajky objavil neznámy muž stredného veku. Bol to fotograf, ktorý prišiel do Iowy, aby vyfotografoval dva tunajšie staré drevené mosty, ktoré sú významnou stavebnou pamiatkou. Francesca mu ukáže cestu a začne sa s Robertom rozprávať. Obaja sú si sympatickí, znovu sa zídu pri moste a potom Francesca pozve Roberta k sebe domov na opustenú farmu. U oboch prerastú počiatočné vzájomné sympatie do citového vzplanutia a veľkej lásky, ktorá však môže fakticky trvať len 4 dni, do doby, než sa rodina vráti z veľtrhu domov. Francesca musí vyriešiť veľkú dilemu, či môže opustiť bez vysvetlenia rodinu, manžela aj farmu a odísť s milovaným mužom preč do sveta. Film sa končí nešťastným rozchodom oboch milencov, Francesca s veľkým sebazaprením zostáva s rodinou a s manželom.

</doc>
<doc id="506122" title="Železničná stanica Piešťany" url="https://sk.wikipedia.org/wiki?curid=506122">
Železničná stanica Piešťany

Železničná stanica Piešťany je železničná stanica v Piešťanoch, ktorá leží na dvojkoľajnej elektrifikovanej trati Bratislava – Žilina (leží na kilometri 81,635). Úsek Trnava – Nové Mesto nad Váhom bol daný do prevádzky v roku 1876, zdvojkoľajnenie piešťanského úseku je v prevádzke od roku 1905 a trať je elektrifikovaná od roku 1987. 
Budova sa nachádza napravo od trate v smere od Bratislavy. Rekonštrukcia stanice prebehla súčasne s výstavbou V. železničného koridoru v rokoch 2007 - 2008, kedy boli vybudované dve nástupištia spojené podchodom. 
Nachádza sa v západnej časti mesta, v bezprostrednej blízkosti piešťanskej autobusovej stanice, spolu s ktorou tvorí dôležitý regionálny dopravný uzol. Z trate č. 120 sa tu oddeľuje regionálna trať cez Trebatice do Vrbového (s odbočkou Trebatice – Rakovice), ktorá je od 70. rokov 20. storočia mimo prevádzky.

</doc>
<doc id="506177" title="Zoznam rekordov slovenského národného futbalového mužstva" url="https://sk.wikipedia.org/wiki?curid=506177">
Zoznam rekordov slovenského národného futbalového mužstva

 Zoznam rekordov slovenského národného futbalového mužstva je prehľad historických štatistických údajov a zaujímavostí futbalovej reprezentácie Slovenska. V prehľade sú zahrnuté aj údaje z obdobia rokov 1939-1944, kedy bol Slovenský futbalový zväz oficiálnym členom FIFA a reprezentácia Slovenska odohrala šestnásť medzištátnych zápasov. Medzníkom novodobej histórie bol rok 1994, v ktorom sa po 50 rokoch vrátilo reprezentačné mužstvo Slovenska na medzinárodnú scénu.

</doc>
<doc id="506330" title="Železničná stanica Zvolen" url="https://sk.wikipedia.org/wiki?curid=506330">
Železničná stanica Zvolen

Železničná stanica Zvolen alebo Zvolen osobná stanica je hlavná osobná železničná stanica vo Zvolene. 
Hlavná osobná stanica sa nachádza juhozápadne od centra mesta a je prístupná od ulice T. G. Masaryka. Súčasná osobná stanica sa začala budovať v roku 1952 na mieste pôvodnej zastávky Zvolen - Hrad. Práce na novej osobnej stanici boli ukončené v roku 1963, pričom do prevádzky bola uvedená už počas výstavby(r.1959), čím sa výrazne odbremenila pôvodná hlavná železničná stanica vo Zvolene, ktorá začala slúžiť primárne pre potreby nákladnej železničnej dopravy, čomu bol uspôsobený aj jej názov na Zvolen - nákladná stanica. Vo Zvolene je v prevádzke ešte jedna železničná stanica nachádzajúca sa na trati vedúcej do Banskej Bystrice a nazýva sa Železničná stanica Zvolen - mesto. 
Súčasnosť.
Od roku 2019 prebieha rekonštrukcia nástupíšť a samotnej budovy Hlavnej osobnej železničnej stanice vo Zvolene, ktorej súčasťou je aj inštalácia kamerového systému a nových výťahov na každom z nástupíšť, ktoré by mali zabezpečiť bezbarierový presun imobilných cestujúcich v celom priestore železničnej stanice. Zároveň mesto Zvolen rekonštruuje od roku 2020 priestor a park nachádzajúci sa pred samotnou osobnou stanicou, kde mení dispozičné prepojenie infraštruktúry pre chodcov na hlavnú autobusovú stanicu, ale aj nástupište mestskej hromadnej dopravy. Pribudnú aj nové parkovacie miesta pre cestujúcich a návštevníkov mesta. 
Niekoľko základných faktov o železnici vo Zvolene.
Železničná trať napojila Zvolen na sieť Uhorských železníc už 18. júna 1871, kedy bol sprevádzkovaný úsek Lučenec – Zvolen. Dôležitá dopravná križovatka bola predurčená na výstavbu železničného depa, ktoré poskytovalo zázemie technike.
Zvolen je svojou polohou na križovatke významných ciest prirodzeným dopravným uzlom s nadregionálnym významom. Križujú sa tu významné trate z Nových Zámkov, z Košíc, a Vrútok, ktoré dopĺňajú trate z Čaty a Diviak. Vo Zvolene sa oddeľujú trate rýchlikov, ktoré premávajú po stredoslovenskej (od B. Bystrice po Margecany) a juhoslovenskej transverzále medzi Bratislavou a Košicami. 

</doc>
<doc id="506352" title="Kapitán Dabač" url="https://sk.wikipedia.org/wiki?curid=506352">
Kapitán Dabač

Kapitán Dabač je psychologická vojnová dráma režiséra Paľa Bielika z roku 1959. Film vznikol podľa Bielikovho scenára, ktorý napísal na základe poviedky Vladimíra Mináča z roku 1955. Snímka zachytáva osudy dôstojníka slovenskej armády počas druhej svetovej vojny, od bojov slovenskej armády na východnom fronte, cez vypuknutie Slovenského národného povstania, až po perzekúcie slovenského obyvateľstva. Vo filme sa podarilo skĺbiť vojenský výpravný veľkofilm a komorný psychologický príbeh.
Charakteristika hrdinu.
Prvýkrát sa v slovenskej kinematografii objavuje existenciálne rozorvaná individualita, ktorá sa odmieta stať súčasťou kolektívneho konania a nestotožňuje ani s jednou stranou konfliktu. Revolta Dabača, ktorý sa síce zapojí do protifašistického odboja, ale zároveň pochybuje o zmysle partizánskej činnosti, narúša stereotypné predstavy o ušľachtilom boji v mene ideálu. Vďaka tejto koncepcii sa vo filme prekrýva akákoľvek schematickosť a ideologická proklamácia.
V postave Dabača je badateľná aj inšpirácia jánošíkovskou tematikou, o čom svedčí už samotná hodnosť kapitána. Prítomný je aj prvok zrady udavača Slanca, pomsta za smrť manželky, silná scéna v krčme, ako aj záverečná naháňačka.
Dej filmu.
Dôstojník slovenskej armády Vladimír Dabač je na fronte ľahko zranený a dostáva dovolenku. Po návrate domov však odhalí neveru svojej manželky Nadi a vracia sa na ukrajinské bojisko. Začína piť, búriť sa, spochybňovať autority a prestáva poslúchať rozkazy. Vojna mu zničila vzťah, preto ju začne nenávidieť a so svojou jednotkou sa obráti proti spojencom Slovenského štátu, teda Wehrmachtu. Za tento čin je odsúdený na smrť, ale podarí sa mu uniknúť. Stane sa kapitánom povstaleckej armády a zasahuje do bojov, ktoré vedie práve začínajúce povstanie. Dominantný je Dabačov individualizmus, prieči sa totiž aj rozkazom, ktoré prichádzajú z Londýna a boj vedie podľa vlastného uváženia. Začína spolupracovať s partizánskym veliteľom Garajom, ktorý je zamilovaný do lekárničky Nadi, taktiež členky odboja. Dabač začína ešte viac piť, svojím správaním dokonca ohrozuje aj okolie a neodvratne smeruje do záhuby. Pri kopaní zákopov stretáva svoju manželku, aj bývalého veliteľa Gustáva Slanca. Dabač je pri bojoch zranený a v dome Bôrikovcov sa oňho stará lekárnička aj manželka, ktorej stále nedokáže odpustiť. Medzitým sa Dabač dozvedá, že povstalecká armáda sa rozpadla a Garaj sa ho snaží naverbovať do partizánskeho oddielu.
Príslušníci hlinkovej gardy a nemecký dôstojník SS hľadajú Garaja a v dedine organizujú vypočúvanie. Dabač sa dáva na útek so samopalom a odchádza do lesa, ale nepridáva sa na stranu partizánov a bojuje na vlastnú päsť. Vracia sa k manželke Nadi, s ktorou strávi noc. Slanec medzitým opäť prebehol k Nemcom a snaží sa vypátrať Dabača, dokonca mučí a zabije jeho manželku. V dedine začínajú perzekúcie a popravujú všetkých, ktorí nejakým spôsobom kolaborovali s nepriateľom. Veliteľ partizánov Garaj je taktiež chytený a mučený. Skupinka partizánov sa snaží oslobodiť zajatcov a začína sa veľký boj. Dabač v poslednej chvíli oslobodzuje Naďu, ktorá skončí v objatí Garaja, a sám pri jej záchrane zomiera.
Ohlasy.
Film mal veľký divácky úspech a v kinách ho videlo až 2 milióny divákov.

</doc>
<doc id="506355" title="Dom (film)" url="https://sk.wikipedia.org/wiki?curid=506355">
Dom (film)

Dom je slovenský film a celovečerný debut režisérky a scenáristky Zuzany Liovej nakrútený v roku 2011.
Predošlá tvorba Zuzany Liovej.
Zuzana Liová začala pracovať po ukončení štúdia na Vysokej škole muzických umení pre Slovenskú televíziu. V roku 2005 nakrútila televízny film "Ticho", ktorý obsahuje prvky žánru sociálnej drámy. Po "Tichu" sa Liová rozhodla zrealizovať celovečernú snímku "Dom" (2011). Scenár, ocenený Cenou Tibora Vichtu, vznikol už v roku 2003. Finančné
problémy, hospodárska kríza, ale aj prerábanie scenára (verzií bolo päť) spôsobili, že sa snímka začala natáčať až v roku 2010. Ešte predtým si však stihla talentovaná režisérka a scenáristka prebrať ďalšie ocenenie za  kvalitný scenár – Cenu Krzysztofa Kieślowskeho na festivale v Cannes. Na samotné prihlásenie sa do súťaže ScripTeast si Zuzana Liová spomína: „Keď som robila "Ticho", prišla mi z Poľska obálka, kde ma Dariusz Jabłoński z programu ScripTeast vyzval, že pokiaľ mám nejaký scenár, nech im ho pošlem. ScripTeast otvárali vtedy prvýkrát. Takto som sa o workshope dozvedela. Ale to ešte nebola záruka, že môj scenár vyberú. Vďaka Cene som dostala štipendium Nipkow Programm v Berlíne. To mi umožnilo dať výpoveď v STV a odísť písať scenár do Berlína.“
Dej a charakteristika.
Film je intímnou drámou otca Imricha a jeho mladšej dcéry Evy, príbehom dvoch odlišných generácií. 
Imrich (Miroslav Krobot) stavia dom pre svoju mladšiu dcéru, aby jej nedovolil odísť preč. Na ich pozemku už stojí dom postavený pre staršiu dcéru Janu, ktorá sa mu však vzoprela a on ju zato zo svojho života vytesnil a prerušil s jej rodinou kontakt. Ani Eva sa nechce podvoliť otcovmu prianiu. Je v maturitnom ročníku, píše spolužiakom referáty a za peniaze z nich chodí poza školu na brigády. Chce si zarobiť na prácu a pobyt ako au-pair v Londýne. 
&lt;br&gt;Napätie medzi Evou a otcom sa stupňuje. Po rôznych dohovoroch zo strany rodiny (Tatiana Medvecká, Marek Geišberg), sa ich vzťah aspoň trochu zlepší. Keď sa všetko uberá správnym smerom, skríži Eve cestu nový muž, starší a ženatý Jakub (Marián Mitaš).
Film bol v katalógu Medzinárodného Bratislavského festivalu 2011 definovaný ako „intímna dráma o strete snov rôznych generácií“. Na Medzinárodnom festivale Berlinale koordinátorka festivalového programu Anna Hoffman dielo komentovala týmito slovami: „Generačný konflikt, v ktorom sú aj vedľajšie postavy opísané v takom detaile, až môžeme režisérku upodozrievať, že film bol modelovaný a inšpirovaný filmami svetoznámych režisérov britskej sociálnej drámy Mikea Leigha alebo Kena Loacha. Ale práve mlčanlivosť a hlboko zakorenené city generácie rodičov tu reflektujú vážny dosah radikálnej sociálnej zmeny a boj, ktorý s touto zmenou súvisí. Liovej celovečerný film je pozoruhodným príkladom mladej, inteligentnej kinematografie vo východnej Európe.“ Bol prvým filmom, ktorý na tomto prestížnom festivale po dvadsiatich rokoch prezentoval modernú slovenskú kinematografiu.
Zuzana Liová o svojom filme hovorí, že pre ňu nefunguje ako terapia, nič osobné ním nechcela riešiť. Pre ňu bola najzaujímavejšia téma vzťahu otec – dcéra.
Názov filmu vystihuje to, okolo čoho sa celý dej točí. Dom sa počas filmu stavia, tehlička po tehličke. Do domu sa chodia ukrývať postupne viaceré postavy. Divák sa často na dom pozerá, či už z okna autobusu alebo panelákového okna „vydedenej“ staršej dcéry. Keď otec Imrich nechce pustiť dcéru po maturite za prácou do Londýna, jeho manželka reaguje: „Tak ju priviaž reťazou k domu!“ Podobne pri oslave Eviných narodenín otec (provokatívne) povie, že najväčším a jediným darčekom je dom na dvore. Spôsobí tým veľmi rýchly a rázny koniec oslavy.

</doc>
<doc id="506452" title="Bzdochy" url="https://sk.wikipedia.org/wiki?curid=506452">
Bzdochy

Bzdochy ("Heteroptera") sú taxón hmyzu malej, strednej až značnej veľkosti (od 1 mm do cca 90 mm) s bodavo-cicavými ústnymi ústrojmi (bodec, cuciak), smerujúcimi dozadu a pod telo. Prevažná väčšina druhov má telo viacmenej sploštené. Typickým pre bzdochy je ich prvý pár krídel, označovaný ako polokrovky (hemielytry), ktorý sa v zjednodušenom poňatí delí na bazálnu sklerotizovanú a koncovú blanitú časť. Polokrovky v pokoji ležia plocho nad bruškom, pričom ich blanité konce sa navzájom prekrývajú. Druhý pár krídel je blanitý, v pokoji zložený pod prvým párom. Bzdochy sú pomerne rozmanitou skupinou hmyzu. Na celom svete bolo dosiaľ zaznamenaných viac než 40 000 druhov, z toho zhruba 900 na Slovensku.
Všeobecná morfológia bzdôch.
Telo bzdôch je vo väčšine prípadov viacmenej dorzoventrálne sploštené. Hlava je väčšinou voľná, ale nie je veľmi pohyblivá, vo výnimočných prípadoch je pevnejšie spojená s hruďou. Bodec (cuciak) sa nachádza na prednom okraji hlavy a väčšinou je obrátený smerom dozadu, pod telo. Zložené oči sú spravidla veľmi dobre vyvinuté a u mnohých druhov vyčnievajú guľovito von. Veľmi vzácne sú tieto oči umiestnené aj na stopkách (napr. u rodu "Henestaris" z čeľade Lygaeidae). U bzdôch je dokonca známych aj niekoľko úplne slepých, bezokých druhov. Väčšina druhov má okrem páru zložených očí prítomné aj tzv. jednoduché očká (ocelli), ktoré sú u bzdôch vždy dve.
U bzdôch rozoznávame dva základné typy tykadiel, ktoré sa od seba až natoľko líšia, že sa podľa ich úpravy bzdochy rozdeľujú na dve veľké skupiny. U prvých, tzv. voľnotykadlových bzdôch (Gymnocerata), nesprávne nazývaných aj "suchozemské", sú tykadlá viacmenej dlhé, vyrastajú bližšie pri ústnych orgánoch a ležia voľne. Skladajú sa zo 4 alebo 5 článkov rôznej podoby, najčastejšie paličkovitých a dlhých, pričom posledný článok je často viacmenej vretenovitý. Tykadlá tohto typu sú často lomené. Druhý typ tykadiel sa vyskytuje u tzv. skrytotykadlových bzdôch (Cryptocerata), nesprávne označovaných aj ako "vodné bzdochy". Ich tykadlá majú 1, 2 alebo 3 články, zriedkavo i 4, ale tieto tykadlá sú vždy len krátke a navyše uložené v jamkách alebo žliabkoch na spodnej a zadnej strane hlavy.
Hruď bzdôch je značne vyvinutá, pričom práve jej prvý článok - predohruď - je veľký, voľný, často široký a na dorzálnej strane tvorí charakteristický štít, často zdobený rozličnými výrastkami a tŕňmi. Stredohruď je veľmi tesne spojená so zadohruďou, ktorá je oproti stredohrudi viacmenej redukovaná.
Krídla sú heteronómne - prvý pár je väčší a silnejší a jeho bazálna časť je takmer vždy sklerotizovaná, zatiaľ čo koncová (apikálna) časť je blanitá - preto prvý pár krídel u bzdôch nesie odborné pomenovanie hemielytrae (po slovensky hemielytry alebo polokrovky). Krídla prvého páru ležia zvyčajne plocho nad bruškom a ich konce sa navzájom prekrývajú. Zadné krídla sú menšie, blanité, a s prvým párom krídel bývajú vpredu rozmanitým spôsobom spojené. Majú veľké análne pole a sú buď jednoduché alebo preložené.
Nohy bzdôch sú zvyčajne rovnako upravené a sú behavého typu. U mnohých druhov však prvý pár nôh býva hrabavý alebo je upravený do podoby kliešťovitého, lapacieho (tzv. "lúpeživého") orgánu. Zadné nohy sú niekedy väčšie, u suchozemských niekedy upravené na skákanie a u vodných uspôsobené k plávaniu. Chodidlá sú 3-článkové, ale vyskytujú sa aj 2- a vzácne i 1-článkové.
Bruško (zadoček, abdomen) má 10 zreteľných článkov, jedenásty článok a telson sú silno redukované. Na ôsmom a deviatom článku samičiek sú vyvinuté gonapofýzy. Ventrálne (sternity) a dorzálne (tergity) bruškové články sú zhruba rovnakej veľkosti, niekedy sú sternity väčšie.
Prieduchov (stigiem) majú bzdochy najčastejšie 10, z nich sú dva umiestnené na hrudi a osem na brušku. Samčí pohlavný vývod leží na 9. článku, samičí na 8. článku. U niektorých druhov sa stretávame so stridulačnými (zvukotvornými) ústrojmi.
Väčšina druhov bzdôch má na zadohrudi pachové žľazy, produkujúce tekutý sekrét, ktorý veľmi odporne zapácha.
Taxonomické delenie bzdôch.
Symbol † označuje vyhynuté taxóny, známe len z fosílnych záznamov.
CRYPTOCERATA - skrytotykadlové bzdochy
GYMNOCERATA - voľnotykadlové bzdochy

</doc>
<doc id="506472" title="Katka (film z roku 1949)" url="https://sk.wikipedia.org/wiki?curid=506472">
Katka (film z roku 1949)

Katka je česko-slovenská čiernobiela veselohra z roku 1949 so silným budovateľským podtextom. Režisér Ján Kadár sa neskôr preslávil filmom "Obchod na korze", za ktorý získal Oscara v kategórií najlepší cudzojazyčný film v roku 1965.
Obsah.
Katka je mladé dievča vyrastajúce na dedine. Nechce sa však celý život iba starať o rodinu, dom a statok a preto, napriek zákazu rodičov, uteká pracovať do fabriky na výrobu pančúch. Po počiatočných ťažkostiach sa jej podarí získať miesto v dielni plnej zapálených úderníčok a horúcich plechových nôh. Spočiatku nemotorná, no húževnatá Katka sa snaží vyrovnať kolegyni Vierke, ktorá každý týždeň láme rekordy v počte vyrobených kusov. To vyústi do vytvorenia novej úderky a odchodu niektorých robotníčok na čele s Katkou do inej dielne. K jej starostiam o zefektívnenie práce iba pridáva majster Šimon, sprvu nevľúdny, no postupne si uvedomujúci svoj nesmelý záujem o novú pracovníčku.
Katka príde na zlepšovák, ktorým by sa podstatne zvýšila výroba v dielni. Prvý pokus, predvádzaný za prítomnosti riaditeľa podniku, dopadne ale katastrofálne a Katka utečie naspäť domov. Medzičasom však Šimon ocení nový nápad a rozhodne sa ho dokončiť. Katkine spolupracovníčky sa ju zatiaľ vydajú hľadať s cieľom priviesť ju naspäť. Kvôli neprítomnosti robotníčok v dielni však výroba stagnuje, a tak vedúca nepriateľskej úderky Vierka dobrovoľne zaskakuje za chýbajúcu pracovnú silu so slovami: "Veď sa pretekáme preto, aby fabrika čo najviac vyrobila." Keď sa Katka teda vráti naspäť do fabriky, získava nie len nový patent a uznanie od riaditeľa, ale aj Šimonovo srdce.
Budovateľská ideológia.
Celý film pôsobí ako politická propaganda komunistickej strany, ktorej cieľom bolo prilákať čo najviac ľudí do priemyselnej výroby. Život na dedine je zobrazený ako zastaraný a vhodný pre starú generáciu, zatiaľ čo tá mladá by mala smerovať do miest a fabrík. Túto myšlienku podporuje aj fakt, že hlavnou hrdinkou je žena. Nielen ľudia z dediny by sa mali podieľať na priemyselnom rozvoji, ale aj ženy vo všeobecnosti sú podporované osamostatniť sa od mužov, nečakať iba na svadbu a domácnosť, ale začať aktívne pracovať a zarábať vlastné peniaze.
Vo filme sa navyše vyzdvihuje potreba kolektívu, ktorý vždy podrží jednotlivca, aj keď sa jedná o súperiacu úderku. Myšlienka práce a rozvoja je tak povýšená nad akékoľvek individuálne túžby a potreby jednotlivých pracovníkov.
Prijatie kritiky.
Filmové recenzie neboli tak zhovievavé, ako by sa na prvý pohľad mohlo zdať pre filmovú agitku v socialistickom štáte. Budovateľský kontext bol síce jednoznačne označovaný ako chvályhodný a potrebný, no nepriazeň kritikov bola namierená najmä na zobrazenie ideológie ako takej. Veľa chvály si taktiež neodniesol použitý humor.
Z dobových recenzií.
"Zväčša sa na Katke smejeme zlomyseľne, škodoradostne, na čejsi škode. Je len jedno miesto, kde smiech dostal vyslovene konštruktívnu funkciu a ťal do živého: satira na vyplňovanie dotazníka. Tu za groteskným pretiahnutím hneď cítime vôňu skutočnosti a ešte aj úradníkove pepícke odseknutie: „To si ešte počkáte!“ prijímame ako realitu. Čo sa týka pepíckosti všeobecne, presnejšie povedané suchého, špeciálne pražského humoru, ktorým film oplýva, je tu zväčša na škodu, lebo je postavám, ktorým je vložený do úst, neorganicky vnútený ... ako veselohra vôbec, je Katka nesporne prijateľná. Aj ak ju posudzujeme ideovou i čisto profesionálnou úrovňou povojnovej československej veselohry, Katka obstojí. Neobstojí však z hľadiska požiadavky socialistického umenia, aby veselohra smiechom bojovala, aby smiechom zaujímala stanovisko a nútila aj diváka zaujať stanovisko k veciam podstatným." 
"Katka je veselohra. Ale nesmejete sa tomu, čo ozaj zaslúži zosmiešnenie a výsmech - tomu, čo je reakčné, neuvedomelé. Nie. Nútia vás smiať sa na hlúposti, zjašenosti a nezodpovednosti vrátnika vo fabrike, na nešikovnosti majstra pri naťahovaní pančuchy, na nerozhodnosti a priam bezradnosti riaditeľa továrne a na starých bezduchých vtipoch" 

</doc>
<doc id="506571" title="Ján Vilikovský" url="https://sk.wikipedia.org/wiki?curid=506571">
Ján Vilikovský

Ján Vilikovský (* 13. júl 1937, Palúdzka) je slovenský prekladateľ, teoretik prekladu a pedagóg. 
Pracoval ako redaktor vo vydavateľstve Slovenský spisovateľ, neskôr ako šéfredaktor a riaditeľ vydavateľstva Tatran. Taktiež dlhé roky prednášal americkú literatúru a dejiny na Univerzite Komenského. Pôsobil aj ako veľvyslanec SR vo Spojenom kráľovstve. Následne viedol Literárne informačné centrum a stal sa docentom a neskôr dekanom na FF UMB v Banskej Bystrici.
Do slovenčiny preložil mnohé z najvýznamnejších diel prevažne americkej literatúry od autorov ako Norman Mailer, William Faulkner, Ernest Hemingway, či Francis Scott Fitzgerald. Je považovaný za historicky najvýznamnejšieho slovenského prekladateľa anglicky písanej literatúry a je nositeľom mnohých ocenení za umelecký preklad, napr. ceny Jána Hollého.
V roku 1984 mu vo vydavateľstve Slovenský spisovateľ, v edícii Studia litteraria vyšlo literárnovedecké dielo Preklad ako tvorba, ktoré bolo nedávno znova vydané v českom preklade. 
Je bratom spisovateľa Pavla Vilikovského.

</doc>
<doc id="506573" title="Karol Wlachovský" url="https://sk.wikipedia.org/wiki?curid=506573">
Karol Wlachovský

Karol Wlachovský (* 20. máj 1941, Košice) je slovenský prekladateľ, literárny vedec a pedagóg. Pôsobil ako redaktor v časopise "Slovenské pohľady", neskôr na rôznych pozíciách vo vydavateľstve Tatran, ktoré nakoniec viedol ako riaditeľ v rokoch 1968 až 1990. Následne pôsobil aj ako diplomat v Budapešti, kde tiež viedol československý a neskôr slovenský kultúrny inštitút. Vyučoval teóriu a prax prekladu na viacerých univerzitách v Maďarsku.
Za svoje preklady z maďarčiny získal viacero ocenení, prekladá zväčša maďarskú literatúru 20. storočia a tiež maďarských spisovateľov žijúcich na Slovensku (najznám. Lajos Grendel, ktorému preložil 11 diel). Z klasikov osobitnú pozornosť sústredil na dielo K. Mikszátha, ktorému sa dlhodobo venuje.

</doc>
<doc id="506577" title="Kryptomena" url="https://sk.wikipedia.org/wiki?curid=506577">
Kryptomena

Kryptomena je typ digitálnej meny či elektronických peňazí, čo je novodobý druh meny/peňazí. Podľa vyjadrenia Generálneho finančného riaditeľstva sa však nejedná o menu, ale o nehmotnú hnuteľnú vec. Tieto peniaze sú tvorené elektronicky. Kryptomena sa opiera o asymetrickú kryptografiu, tj. šifrovanie, pre naväzovanie digitálnych podpisov jednotlivých prevodov, peer-to-peer siete a decentralizácie. Ich najstarším, najznámejším a zároveň najrozšírenejším zástupcom je Bitcoin.
Dejiny.
Prvá kryptomena, s ktorou sa začalo obchodovať, bol Bitcoin v roku 2009 (3. januára 2009 bol vytvorený prvý blok v blockchaine (reťazi blokov) tzv. Bitcoin Genesis Block) a za jej autora sa považuje človek s prezývkou Satoshi Nakamoto (táto osoba v reálnom živote neexistuje a môže ísť pokojne aj o skupinu ľudí).
Onedlho nato nasledovali ďalšie kryptomeny (Litecoin v 2011, Namecoin v 2011, Xrp v 2012, Peercoin v 2013 atď.)
Porovnanie s klasickými peniazmi.
Pri porovnaní kryptomeny s klasickými menami (fiat peniaze ako napr. USD, EUR, CZK atď.) je základný rozdiel v tom, že žiadna skupina alebo indivíduum nemôže zvýšiť množstvo kryptomeny v obehu (pri súčasných klasických menách naopak zvyšuje počet peňazí v obehu centrálna banka a komerčné banky podľa vlastného uváženia). V prípade Bitcoinu je počet daný na pevných 21 miliónov Bitcoinov (presne je to 20 999 999,9769).
Ak by sa chcel zvýšiť počet Bitcoinov, tak je to možné jedine vytvorením novej samostatnej vetvy („forknutie“ Bitcoinu) a musela by ju (nový Bitcoin protokol, napr. Bitcoin 2.0) začať akceptovať väčšina používateľov. V tomto prípade by už ale pravdepodobne išlo o novú "menu". Záleží samozrejme na uhle pohľadu a kritériách pri posudzovaní a ani experti na Bitcoin a kryptomeny sa v tejto otázke celkom nezhodujú. Pokojne by sa mohlo stať, že by určitá skupina ľudí používala terajší Bitcoin a ďalšia Bitcoin 2.0.
Kryptomeny okrem toho nepoznajú hranice a regulácie klasických fiat peňazí.
Získavanie kryptomeny.
Kryptomena sa okrem nákupu za klasickú menu získava takzvaným “ťažením” (mining). Toto ťaženie spočíva v dekryptovaní šifier a komplikovaným porovnávaniam získaných výsledkov v rámci celej siete. Ak dôjde k nájdeniu tzv. bloku s Bitcoinami (počet Bitcoinov v nájdenom bloku klesá úmerne podľa počtu ťažiteľov a času), je nutné dešifrovať a porovnávať výsledky v zložitom algoritme. Ak všetko sedí tak ako má, Bitcoiny sa pripíšu človeku, ktorý túto dekryptovaciu operáciu vykonal.
Príklady kryptomien.
K najpopulárnejším kryptomenám patria Bitcoin, Ethereum, XRP, Litecoin a Bitcoin cash.
Celý zoznam kryptomien môžete nájsť na: https://coinmarketcap.com/

</doc>
<doc id="506932" title="Cynická obluda" url="https://sk.wikipedia.org/wiki?curid=506932">
Cynická obluda

Cynická obluda je internetový projekt slovenského publicistu Radoslava Ondřejíčka.
Ondřejíček začal v máji 2012 pravidelne uverejňovať na americkej službe Blogger satirické komentáre formou koláží obrázkov s komiksovými popiskami. Kombinácia obrázku (prevažne fotografie) a textu má pravidelne prekvapivý vtip. V textovo-vizuálnych komentároch Cynickej obludy sa často rozoberajú aktuálne témy zo slovenskej politickej scény a kriticky glosujú prejavy slovenského katolicizmu, nacionalizmu, etatizmu, homofóbie či šovinizmu. Niektoré komentáre, najmä antikatolícke, sú kontroverzné. Príspevky sú často vulgárne, kvôli čomu bol Ondřejíček vo viacerých prípadoch kritizovaný či boli naňho podané trestné oznámenia.
Príspevky Cynickej obludy uverejňuje na svojej webstránke slovenský denník SME, v minulosti ich uverejňoval Denník N. Hoci Ondřejíček uviedol, že svoje vtipné komentáre začal robiť pre svoje blízke okolie bez ambície veľkej sledovanosti, stali sa časom fenoménom a dnes majú významné postavenie medzi súčasnou slovenskou (najmä politickou) satirou. 

</doc>
<doc id="507312" title="Temná veža" url="https://sk.wikipedia.org/wiki?curid=507312">
Temná veža

Temná veža (org. "The Dark Tower") je osemdielna románová sága, ktorú napísal americký spisovateľ Stephen King. Prvý diel, "The Gunslinger" (Pištoľník), bol vydaný 1982 v nakladateľstve Grant a predstavil hrdinu, pištoľníka Rolanda z Gileadu, žijúceho v "zomierajúcom" svete, ktorého osud už tvorí iba záhadná Temná veža. 
Séria je zmesou žánrov fantasy, science fantasy, hororu a westernu.
Postavy.
Zoznam dôležitých postáv vystupujúcich alebo spomínaných vo viac ako v jednom dieli
Zaujímavosti.
Preložené sú Sestričky z Elurie a 7 hlavných kníh 

</doc>
<doc id="507385" title="Lucy Halová" url="https://sk.wikipedia.org/wiki?curid=507385">
Lucy Halová

Lucy Halová (, celým menom Karen Lucille Hale; * 14. jún 1989, Memphis, Tennessee, USA) je americká herečka a speváčka. Bola jednou z piatich víťazov reality show "American Juniors". Preslávila sa ako Aria Montgomeryová v seriáli ABC Family – "Roztomilé mrchy (Pretty Little Liars)". V roku 2014 vydala svoj debutový album "Road Between."
Osobný život.
Narodila sa v Memphise, v Tennessee, ako dcéra Julie Knightovej a Prestonovi Haleovi. Bola pomenovaná po jednej zo svojich prababičiek. Jej matka je zdravotná sestra. Má staršiu sestru Maggie a nevlastnú sestru Kirby. Lucy mala domáce vyučovanie. Počas svojho detstva, mala hodiny herectva a spevu. V auguste 2012 sa ukázalo, že trpela poruchou príjmu potravy.
Kariéra.
Herectvo.
Prvýkrát sa objavila v televízii v reality show "American Juniors" v roku 2003. Bola súčasťou top finálovej päťky. Po "American Juniors" sa presťahovala do Los Angeles vo veku 15 rokov v nádeji, že získa nahrávaciu zmluvu. Krátko potom šla na konkurz a získala malú rolu v "Drake &amp; Josh" a ďalšie vedľajšie role v seriáloch ako sú "Ned's Declassified School Survival Guide", "O.C. California", a "Ako som spoznal vašu mamu". Objavila sa v dvoch epizódach seriálu "Kúzelníci z Waverly" na Disney Channel.
Objavila sa v NBC v "Bionic Woman" ako Becca Sommersová, mladšia sestra Jaime Sommersovej (Michelle Ryan). Jej najúspešnejším debutom bola rola mladšej sestry Leny Kaligarisovej (Alexis Bledelová) vo filme "Sesterstvo putovných nohavíc 2". Potom hrala v seriáli "Rozprávkovo bohaté". Hrala Rose Bakerovú po boku s Ashley Newbrough a Joanna Garcia. Hrala tiež vo filme "Babské vojny".
V decembri 2009 bola obsadená do role Arie Montgomeryovej v televíznom seriáli "Roztomilé mrchy", ktorý bol založený na knižnej sérii od Sary Shepardovej. Lucy vyhrala v roku 2010 "Teen Choice Award" (ženská kategória) za jej herecký výkon v tomto seriáli. V januári 2010 si zahrala rolu v "" v epizóde "Show Stopper". V auguste 2010 získala rolu vo "Vreskot 4". Bola obsadená do hlavnej úlohy vo filme "Moderná popoluška 2". Natáčanie začalo vo februári 2011 a film bol vysielaný v januári 2012. Zúčastnila sa tiež v jednej epizóde "Punk'd", kde si zahrali aj Ian Harding, Vanessa Hudgensová a Josh Hutcherson.
Hudba.
Lucy opísala hudbu ako jej "prvú lásku". Jej rané hudobné vplyvy boli Shania Twain a Faith Hill, ale to, čo podnietilo jej záujem pokračovať s hudbou bola Britney Spears "Baby One More Time". Počúvala aj Dixie Chicks. Nahrala piesne pre film "Moderná popoluška 2."
12. júna 2012 podpísala nahrávaciu zmluvu s Hollywood Records. Neskôr v roku 2012 mala začať nahrávať country album a singel. Kristian Bush z country skupiny Sugarland povedal: „Znie ako Carrie Underwood—silná po bluesovej aj popovej stránke. Je to ako Faith Hill.“ 
Debutový singel "You Sound Good to Me" bol vydaný 7. januára 2014. Videoklip k tejto piesni režíroval Philip Andelman. 3. júna 2014 vyšiel jej debutový album s názvom "Road Between".

</doc>
<doc id="507390" title="Elektrický rušeň 123" url="https://sk.wikipedia.org/wiki?curid=507390">
Elektrický rušeň 123

Elektrický rušeň 123 (predtým E 469.3, továrenské označenie Škoda 57E) je rušeň pre jednosmernú napájaciu sústavu 3 kV určený pre nákladnú dopravu. Vyrábala ho plzenská firma Škoda, vtedy nazývaná Závody V. I. Lenina, v roku 1971. Patrí k československým elektrickým rušňom tzv. I. generácie.
Konštrukcia.
Stroje radu 123 sú do značnej miery zhodné s predchádzajúcim radom 122, preto ich aj výrobca označil ako druhú sériu svojho výrobného typu 57 E. Na rozdiel od radu 122 bol do nich inštalovaný blok kremíkových diód pre ochranu trakčných motorov pri prípadnom skrate. Viditeľným rozdielom je vypustenie vystúpenej ozdobnej obvodovej lišty medzi rámom a oknami rušňovej skrine. Na niektorých rušňoch je ale táto lišta nalakovaná. U rady 123 je použitá oceľová skriňa s dvoma koncovými stanovišťami rušňovodiča, do ktorých je vstup z vonku z oboch strán. Medzi stanovišťami sa nachádza strojovňa so štyrmi bočnými oknami na každej strane. Pohon zabezpečujú štyri trakčné motory, pre každú nápravu jeden.
Prevádzka.
Po dodaní ČSD boli nasadené v okolí Prahy na novo elektrifikovaných tratiach, kde slúžili v osobnej i nákladnej doprave. Neskôr sa ich doménou stali výhradne nákladné vlaky. Po rozdelení ČSD zostali všetky rušne tejto rady v Česku u dopravcu České dráhy. Celá rada bola v roku 1996 odovzdaná do Ústí nad Labem, kde sú v rámci firmy ČD Cargo pod tunajším SOKV prevádzkované dodnes.
Rušeň označený podľa pôvodnej schémy značenia E 469.3030 bol určený pre železničný skúšobný okruh u Velimi, po roku 1988 však bol preznačený na rad 124.

</doc>
<doc id="507484" title="Louis C.K." url="https://sk.wikipedia.org/wiki?curid=507484">
Louis C.K.

Louis Szekely, známy aj pod menom Louis C.K., je americký stand-up komik, režisér, scenárista a herec. Je tvorcom, režisérom, scenáristom seriálu "Louie", v ktorom hrá hlavnú postavu.
Kariéra.
Lucky Louie.
V roku 2006 hral C.K. v seriály "Lucky Louie", ktorého bol aj tvorcom a scenáristom. Seriál sa natáčal pred živým publikom a bol to prvý seriál toho typu na HBO. Seriál realisticky sledoval rodinný život.
Louie.
Od roku 2010 C.K. hrá v seriály Louie. Seriál sám píše, režíruje a hrá v ňom. C.K. hrá rozvedeného otca v strednom veku, ktorý napriek neustálemu nešťastiu a smole v jeho živote ide ďalej a stará sa o svoje dve dcéry. Seriál je zložený zo segmentov, ktoré nemusia mať medzi sebou súvis a sú predelené stand-up vystúpeniami. Zatiaľ bolo odvysielaných 39 častí, resp. 3 série po 13 častí. 4. séria mala premiéru v máji 2014. Za seriál bol trikrát nominovaný na cenu Emmy za vynikajúci herecký výkon.
Horace and Pete.
Seriál, vytvorený v roku 2016, je spojením drámy a komédie. Spolu so Stevom Buscemi vystupuje C.K. ako spolumajiteľ Írskeho baru v New Yorku.
I Love You, Daddy.
Celovečerný film čakala premiéra 17. novembra 2017, ktorá bola zo strany distribútora zrušená kvôli obvineniam zo sexuálneho násilia a obťažovania. Herec bol obvinený z nútenia mladých žien sledovať ako pred nimi masturbuje a z vyhrážania sa. Týždeň pred premiérou filmu I Love You, Daddy, v ktorom mal herec a tvorca zosmiešňovať svoje obete banalizovaním ich konania, s ním vypovedal zmluvu aj Lewis Key, hercov vydavateľ. Herec, známy svojim sexuálnym humorom o masturbácii, ktorý neustále striedal s témou rodiny a pracovných známostí sa neskôr k obvineniam priznal a verejne vyhlásil, že s kariérou komika končí. 
Dlhoročné obete, ktoré sa vďaka nepríjemnej skúsenosti so známou osobnosťou vzdali kariéry v zábavnom priemysle sa k incidentom vyjadrili počas mediálnej vlny v jeseni 2017, známej ako Weinsteinov efekt.
"...Mal som dlhú a šťastnú kariéru počas ktorej som rozprával a mohol som povedať, čo som len chcel. Teraz urobím krok nazad a strávim dlhý čas počúvaním..." - úsek z oficiálneho vyjadrenia, Louis C.K., 10. november 2017 

</doc>
<doc id="507505" title="Šarlota I. (Luxembursko)" url="https://sk.wikipedia.org/wiki?curid=507505">
Šarlota I. (Luxembursko)

Šarlota I. (lux. "Charlotte Adelgonde Elisabeth Marie Wilhelmine vu Lëtzebuerg", * 23. január 1896, Colmar-Berg, Luxembursko - † 9. júl 1985, Fischbach) bola vládnuca luxemburská veľkovojvodkyňa.
Životopis.
Narodila sa ako druhá dcéra veľkovojvodu Viliama IV. a Márie Anny Portugalskej.
Jej staršia sestra, veľkovojvodkyňa Mária-Adela, bola 14. januára 1919 prinútená k abdikácii. Šarlota nastúpila na jej miesto a musela sa potýkať s revolučnými náladami. V referende 28. septembra 1919 sa 77,8% voličov vyjadrilo pre zachovanie monarchie, nová ústava však výrazne obmedzila právomoci hlavy štátu. Na rozdiel od svojej sestry sa Šarlota rozhodla príliš nezasahovať do politických záležitostí.
Po nemeckej okupácii Luxemburska 10. mája 1940 utiekla Šarlota i s rodinou cez Francúzsko, Portugalsko a USA do Kanady a nakoniec do Londýna. V rokoch 19401944 sa cez rozhlasové vysielanie BBC stala symbolom luxemburskej nezávislosti. Do vlasti sa vrátila 14. apríla 1945.
Abdikácia a smrť.
12. novembra 1964 abdikovala v prospech svojho syna Jána. Zomrela 9. júla 1985 na rakovinu a bola pochovaná vo vojvodskej krypte luxemburskej katedrály Notre-Dame.
Rodina.
6. novembra 1919 sa vydala za svojho vzdialeného bratranca Félixa Bourbonsko-parmského (* 1893 - † 1970), brata cisárovnej Zity (ich spoločným prastarým otcom bol portugalský kráľ Michal I.) Mali šesť detí:

</doc>
<doc id="507515" title="Elektrický rušeň 124" url="https://sk.wikipedia.org/wiki?curid=507515">
Elektrický rušeň 124

Elektrický rušeň 124 (predtým E 469.3030, továrenské označenie Škoda 57E) je rušeň pre jednosmernú napájaciu sústavu 3 kV používaný najmä pri testoch na skúšobnom okruhu pri Velimi. Vyrobila ho plzenská firma Škoda, vtedy nazývaná Závody V. I. Lenina, v roku 1971. Patrí k československých elektrickým rušňom tzv. I. generácie.
Vývoj.
Jediný rušeň dnešnej série 124 bol vyrobený ako posledný kus série strojov rady 123 a bol označený podľa vtedajšieho systému značenia ako E 469.3030, teraz 124.601-6. Od výroby však bol vybavený podvozkami nového typu, ktoré sa tu mali vyskúšať pre neskoršie rušne tzv. II. generácie.
Konštrukcia.
Rušeň sa z väčšej časti zhoduje s radom 123. Hlavné rozdiely sú: nový typ podvozku, motory s vyšším výkonom, iný prevodový pomer kvôli vyššej rýchlosti a odlišný brzdný systém. Čo sa týka vzhľadu, je rušeň poznateľný okrem odlišného náteru tiež bezpečnostnými mrežami na čelných oknách.
Prevádzka.
Rušeň v roku 1972 dosiahol na skúšobnom okruhu rýchlosť 219 km/h, čím dosiahol český rýchlostný rekord, ktorý prekonalo až v roku 2004 Pendolino. Ďalší rýchlostný rekord dosiahol na železničnej trati v ZSSR - 224 km/h, čo je rýchlostný rekord rušňov Škoda. Mimo tieto výnimočné prípady je rýchlosť rušňa obmedzená na 160 km/h. Vlastníkom rušňa je firma Výzkumný Ústav Železniční (VUZ).
Modernizácia.
Počas modernizácie rušňa v 2004 bol vymenený brzdič samočinnej tlakovej brzdy za novší typ DAKO BSE. Okrem výmeny brzdiča bol počas modernizácie do rušňa pridaný aj vlakový zabezpečovací systém ETCS L1.

</doc>
<doc id="507567" title="Mitsubishi Eclipse" url="https://sk.wikipedia.org/wiki?curid=507567">
Mitsubishi Eclipse

Mitsubishi Eclipse je športový automobil, ktorý v rokoch 1989 až 2011 vyrábala japonská automobilka Mitsubishi Motors. Spočiatku sa vyrábal v karosárskej verzii kupé, ale v roku 1996 pribudla aj verzia kabriolet. Nazvaný bol podľa neporaziteľného anglického koňa Eclipse z 18. storočia, ktorý vyhral 26 pretekov. Predával sa tiež ako Eagle Talon a Plymouth Laser prostredníctvom úzkej spolupráce s automobilkou Chrysler Corporation.
Prvé dve generácie (1G a 2G) zdieľali automobilovú platformu a súčiastky s modelmi Eagle Talon a Plymouth Laser. Vznikli pri úzkej spolupráci automobilky Mitsubishi Motors a Chrysler Corporation. Ich partnerstvo bolo známe ako Diamond-Star Motors (DSM). V Japonsku boli prvé dve generácie predávané v maloobchodnom reťazci nazývanom Mitsubishi Car Plaza. Tretia generácia (3G) zdieľala redizajnovanú platformu s modelmi Chrysler Sebring a Dodge Stratus. Počas Mája 2005 bola predstavená štvrtá a zároveň posledná generácia (4G), ktorá nahradzovala platformu Chrysler používanú v prvých troch generáciách s platformou PS.
Model Eclipse sa oficiálne predával v Severnej Amerike, Ománe, Južnej Kórey, Filipínach, Brazílii, Saudskej Arábii, Kuvajte, Spojených arabských emirátoch a Číne. Koncom augusta 2011 vyšiel z výrobnej linky posledný model Eclipse, pričom jeho predaj bol určený pre charitatívne účely.
Prvá generácia (1G; 1989 – 1994).
Prvá generácia Mitsubishi Eclipse sa predával ako štvorvalcové športové kupé. Na výber boli štyri úrovne výbavy: prvé tri mali predný náhon a vrcholom bol model s pohonom 4 × 4. Vrcholné modely s predným náhonom alebo pohonom 4 × 4 boli vybavené turbodúchadlom prepĺňaným motorom.
Druhá generácia (2G; 1994 – 1999).
Druhá generácia bola uvedená v roku 1995 ako kupé a v roku 1996 ako kabriolet (Spyder). Kabriolet bol dostupný v dvoch výbavách: GS a GS-T. Pohonnou jednotkou pre GS spyder bol atmosférický motor 4G64. Pre kupé verziu GS boli dostupné 2 motory - 4G63 (pre európu) a 420A (pre USA). Motory mali výkon 107kW a kompresný pomer 10.0:1. Verzia GS-T (Spyder aj Coupé) mala motor 4G63 ako atmosféra, len s obmenou vnútorností a pridaním turba Garrett T25 - piesty s kompresným pomerom 8.5:1, ostreky piestov v bloku, iné vačkové hriadele. Verzia GS-T mala taktiež upravený aj motorový priestor (Poistková skrinka, filter sania a samotné hliníkové sanie malo pridaný senzor absolútneho tlaku (z angl. Absolute Pressure Sensor) a iné výfukové zberače kvôli turbu). Najvyššia verzia GSX ponúkala pevný pohon 4x4. Zmena oproti GS-T sa prejavila na zotrvačníku, ktorý musel byť menší, aby bolo možné zapojenie hriadele na pohon aj zadných kôl, musela byť vymenená prevodovka, pridaný kardanový hriadeľ, zadný diferenciál a poloosy. Zadná náprava musela byť zmenená, taktiež nádrž s výrezom na kardanový hriadeľ. V roku 1997 prišiel Facelift, ktorý sa týkal hlavne exteriéru. Zmenený bol predný nárazník, ktorý dodal autu dravý výzor. Taktiež sa zmenil aj zadný nárazník, ktorý získal oblejšie tvary a spiatočkové polmesiačikové svetlá boli zmenené a presunuté od ŠPZ ďalej k okrajom nárazníka. Predné svetlá si tiež prešli redizajnom. Zmenám sa nevyhli ani prahové lišty, či spätné zrkadlá a zadný oblý 3-dielny spoiler bol vymenený za 1- dielny vysoký tzv. "High Rise" spoiler.
Existovali 2 rozdielne verzie áut, ktoré záviseli od trhu, na ktorom sa predávali. Európa - európske zadné svetlá s oranžovými smerovkami, predné aj zadné hmlovky, bez tempomatu a mierne rozdielnej kabeláže oproti US verzií.
Amerika - zadné jednoliate červené zadné svetlá, predné smerovky slúžili ako obrysové svetlá spolu so stretávacími. Americká verzia obsahovala tempomat.
Verzie áut nezáviseli na úrovni výbavy.
Tretia generácia (3G; 2000 – 2005).
Eclipse vo svojej tretej generácii v roku 1999 podstúpilo zmenu, blízku dizajnovej štúdie Mitsubishi SST, ktorá bola predstavená na autosalóne North American International Auto Show v roku 1998. Bolo prvým konceptom, ktorý bol predstavený automobilkou Mitsubishi v USA.
Motor 4G63 bol nahradený dvomi pohonnými jednotkami: 2,4-litrovým 16-ventilovým SOHC radovým 4-valcom 4G64 s výkonom 108 kW/147 koní a 3,0-litrovým 24-ventilovým SOHC vidlicovým 6-valcom 6G72 s výkonom 151 kW/205 koní.
Bezpečnosť.
National Highway Traffic Safety Administration (NHTSA) určila nárazové testy pre Eclipse rôznych modelových rokov:
Štvrtá generácia (4G; 2006 – 2011).
Štvrtá generácia bola upravená podľa druhej generácie, ale udržala si prednú časť podľa súčasného dizajnu Mitsubishi. Pohonná jednotka je vidlicový šesťvalec MIVEC s objemom 3,8 litra a výkonom 196 kW/266 koní a krútiacim momentom 350 Nm pre výbavu GT. Atmosférická verzia GS má radový štvorvalec MIVEC s objemom 2,4 litra a výkonom 121 kW/165 koní.
Predaje.
Celkovo sa predalo 906 876 automobilov Mitsubishi Eclipse.

</doc>
<doc id="507624" title="Andrássy Gyula Deutschsprachige Universität Budapest" url="https://sk.wikipedia.org/wiki?curid=507624">
Andrássy Gyula Deutschsprachige Universität Budapest

Andrássy Gyula Deutschsprachige Universität Budapest (skr. AUB), skrátene Andrássy Universität, je súkromná univerzita v Budapešti. Vznikla 2. septembra 2002 ako prvá univerzita s nemeckým vyučovacím jazykom mimo nemeckú jazykovú oblasť v strednej Európe.
Zameranie AUB.
AUB má za cieľ byť spoločným, nemecky hovoriacim univerzitným mostom pre Dunajský región. Pod mottom „Fit für Europa!”(Fit pre Európu) upevňuje AUB rozmanité vzťahy v Dunajskom regióne a vytvára nové. 
V centre vedeckého záujmu nie je iba súčasná EÚ, ale tiež (možných) budúce kandidátske krajiny (obzvlášť východný Balkán), ako aj susedská politika EÚ. 
S nemčinou ako lingua franca buduje AUB rozširuje nemecký jazyk do krajín strednej, východnej a južnej Európy. 
Štúdium na AUB.
AUB navštevujú študenti z viac ako 25 národov a vyučujúci zo všetkých podporujúcich krajín. V magisterskom a doktorandskom (PhD.) študijnom programe sa analyzujú a sprostredkúvajú témy európskej integrácie. Vedné disciplíny zastúpené na AUB (história, právo, politológia a ekonómia) úzko spolupracujú. Okrem toho ponúka hlavný odbor diplomacie možnosť prehĺbenia si znalostí získaním praxe v danom odvetví. 
Interdisciplinarita je do AUB takisto štrukturálne vtelená (rozvrhnutie fakúlt), zabezpečuje sa nadväzne prostredníctvom interdisciplinárnych študijných plánov a didakticky sa prehlbuje prostredníctvom spoločných transdisciplinárne zameraných prednášok a seminárov. Zažitá interdisciplinarita s európskym zameraním je podstatou AUB.
Dejiny.
Univerzita je spoločným projektom Maďarska, Nemecka, Bavorska, Švajčiarska, Rakúska a Bádenska-Württembergska.
V apríli 2001 bola verejná nadácia pre nemecky hovoriacu univerzitu v Budapešti zapísaná do registra a bolo vydané vládne uznesenie o podmienkach činnosti nemecky hovoriacej univerzity Budapešť. Zákon LXVI/2001 o uznaní Andrássy Gyula deutschsprachige Universität Budapest, ako aj zákon LXV/2001 o zmene zákona o vysokých školách LXXX/1993 boli prijaté dňa 19. júna 2001. V prvých mesiacoch roku 2002 bolo rozhodnuté o obsahoch študijných programov.
Zmluva „Ulmské vyhlásenie“ o založení nemecky hovoriacej univerzity pre postgraduálnych študentov, bola uzatvorená vo februári 2001 medzi Maďarskom, Rakúskom, slobodným štátom Bavorsko a krajinou Bádensko-Württembersko. V spojení s tým udelil senát univerzite katedry. Nakoniec sa 2. júla 2002 mohli konať prvé prijímacie skúšky, následne na to bolo k štúdiu na Andrássy Universität prijatých 65 študentov.
Menodarca univerzity Július Andráši (1823 – 1890) sa aktívne zúčastnil v boji za nezávislosť v rokoch 1849 – 49. Po jeho skončení utiekol do Paríža a Londýna a bol víťazmi v neprítomnosti odsúdený k trestu smrti. Po omilostení sa vrátil v roku 1857 späť do Maďarska a stal sa ministerským predsedom, ministrom obrany a neskôr ministrom zahraničných vecí Rakúsko-uhorskej monarchie.
Štruktúra.
Dunajský inštitút pre medziodborový výskum je medzinárodné a medziodborové zriadenie, ktoré sa vedecky a poradensky zaoberá otázkami politického, ekonomického a kultúrneho vývoja v Dunajskom regióne.

</doc>
<doc id="507633" title="Ján Seneš" url="https://sk.wikipedia.org/wiki?curid=507633">
Ján Seneš

Doc. RNDr. Ján Seneš, DrSc. (* 3. február 1924, Košice – † 28. máj 1992, Bratislava) bol významný slovenský speleológ, geológ a paleontológ. Ako geológ sa venoval hlavne výskumu neogénnych sekvencií Slovenska a okolitých oblastí.
Život.
Narodil sa Košiciach, kde absolvoval aj stredoškolské štúdium. Geológiu študoval na univerzitách v Budapešti a Bratislave. 
Speleológ, speleopotápač, speleokartograf.
Počas štúdií v Budapešti, vo vojnových rokoch, spolupracoval ako člen Sekcie pre jaskynný výskum pri Univerzitnom turistickom spolku v Budapešti s významným maďarským geológom a speleológom Károlym Bertalanom na speleologickom výskume Silickej planiny v Slovenskom krase (19421944). Zaoberal sa predovšetkým jaskynnou sústavou Vápenného vrchu, Silicko-gombaseckou jaskynnou sústavou a jej podsústavami a tiež Brezovsko-kečovskou jaskynnou sústavou.. Už v tom čase mal čulé kontakty s Jánom Majkom, objaviteľom Domice a mnohých iných jaskýň na Slovensku. Patril medzi prvých prieskumníkov, ktorí zdolali najhlbšie priepasti v severnej časti Silickej planiny (napr. Malá žomboj, -142 m). V lete 1953 bol členom veľkej expedície n. p. Turista, ktorá mala za cieľ zdolať, preskúmať a zmapovať v tom čase najhlbšiu jaskyňu v rámci vtedajšieho Česko-Slovenska – priepasť Brázda (-181 m). Viedol meračský tím, vyhotovil plán jaskyne a zároveň ju zdokumentoval z hľadiska geológie (porovnaj, ). Mal veľký cit pre zobrazovanie podzemných priestorov. Zameral množstvo jaskýň, mnohé v spolupráci so spolupracovníkmi Z. Krupárom a Š. Vargom (porovnaj). Medzi jeho významné speleokartografické práce patria plány Drienoveckej jaskyne (Jasovská planina) a Hačavskej jaskyne (Zádielska planina). Venoval sa aj speleopotápačstvu. Preskúmal viacero sifónov (napr. Bezodná ľadnica, Majkova jaskyňa). Speleológiou sa zaoberal aj v neskorších rokoch, keď už pracoval ako geológ. Bol dokonca členom Poradného zboru pre otázky jaskyniarstva a krasových javov, ktorý vznikol pri Povereníctve školstva a kultúry v roku 1956 (porovnaj). Publikoval množstvo speleologicky orientovaných článkov a vedeckých prác (napr.). Možno aj skutočnosti, že bol Košičan a že sa vášnivo venoval speleológii, ho primäli k tomu, aby v 50. rokoch zmapoval relatívne rozsiahle historické podzemie v centre Košíc medzi Dómom svätej Alžbety a Mäsiarskou ulicou.
Geológ, paleontológ, pedagóg, potápač, filmár.
Ján Seneš patril medzi prvých slovenských geológov, ktorí absolvovali štúdium na slovenských univerzitách. Po skončení štúdia v rokoch 19471952 pracoval ako geológ v Handlovských uhoľných baniach, neskôr 3 roky pôsobil v Uhoľnom prieskume v Turčianskych Tepliciach. V tomto období sa venoval najmä tematike uhoľnej prospekcie a biostratigrafii treťohorných sedimentov južného Slovenska. V roku 1955 začal pôsobiť na Geologickom ústave D. Štúra. Tu viedol geologické mapovanie a uhoľnú prospekciu na východnom Slovensku. Venoval sa výskumu štúrovského paleogénu, ktorý koreloval s obdobnými výskytmi v Maďarsku. Koordinoval prípravu dvoch listov prehľadných geologických máp 1 : 200 000 (listy Nové Zámky – Čalovo; Trebišov, Čierna). V roku 1959 obhájil titul CSc. Následne od roku 1965 pôsobil na Geologickom ústave SAV. Roku 1967 získal hodnosť DrSc. a na Univerzite J. E. Purkyně v Brne bol habilitovaný za docenta. Venoval sa interregionálnej korelácii stratigrafických stupňov neogénu, pričom jeho prínos mal veľký zahraničný ohlas. Od roku 1967 bol členom predsedníctva "Regionálnej komisie pre stratigrafiu mediteránneho neogénu" (RCMNS) a neskôr aj jej predsedom. V rokoch 1973 až 1983 viedol medzinárodný projekt IGCP č. 25 s názvom Stratigrafická korelácia Tetýdného a Paratetýdného neogénu.
Pôsobil aj ako vysokoškolský pedagóg, prednášal na Univerzite Komenského a Univerzite J. E. Purkyně. Podieľal sa alebo sám vychoval viacero budúcich významných geológov (medzi nimi M. Kováča).
Ocenenia.
Za svoju dlhoročnú prácu bol ocenený viacerými medailami a oceneniami:
Publikácie.
Publikoval 213 vedeckých prác, z ktorých 9 boli rozsiahle monografie. 36 prác vydal v zahraničí. Vydal viacero popularizačných článkov a bol autorom 3 dokumentárnych filmov. Medzi najvýznamnejšie z jeho vedeckých prác patria:

</doc>
<doc id="507638" title="Marina and the Diamonds" url="https://sk.wikipedia.org/wiki?curid=507638">
Marina and the Diamonds

Marina Lambrini Diamandis vystupujúca pod menom MARINA (predtým Marina and the Diamonds) (* 10. október 1985, Abergavenny, Wales, Spojené kráľovstvo) je britská speváčka, textárka gréckeho pôvodu. Preslávila sa hitmi ako "Hollywood", "Primadonna" a "How To Be A Heartbreaker".
Biografia.
Marina sa narodila gréckemu otcovi a waleskej matke. Chodila na dievčenskú školu, kde vraj podľa nej našla v sebe talent. Po rozvode jej rodičov sa Marina odsťahovala do Grécka, kde žila len dva roky. Ako osemnásťročná sa vrátila do Británie a začala žiť v Londýne. Začala navštevovať tanečnú školu. V roku 2005 nasledoval jednoročný kurz spevu na Tech Music School. Potom sa zapísala na štúdium hudby na University of East London, v druhom ročníku prešla na Middlesex University, ktorú však nedokončila. Bola aj nominovaná na cenu kritikov na Brit Awards 2010 a zvíťazila na MTW Europe Music Awards v kategórií "Best UK &amp; Irish Act".

</doc>
<doc id="507643" title="Sublime Text" url="https://sk.wikipedia.org/wiki?curid=507643">
Sublime Text

Sublime Text je multiplatformný editor textových súborov a zdrojového kódu napísaný v C++ s programovým API v Pythone. Jeho funkcionalita je rozšíriteľná pluginmi vytváranými komunitou okolo Sublime Textu. Samotný editor nie je open source ani zadarmo, avšak väčšina pluginov áno.
Hlavné vlastnosti.
Predvolené používateľské rozhranie je ladené do tmavej farby, ako téma pre zvýrazňovanie kódu je použité "Monokai". K dispozícii je aj mnoho komunitou vytvorených alternatívnych vzhľadov (vďaka JSON štruktúre súborov s vzhľadmi je jednoduché si vytvoriť vlastný).
Pluginy.
Pluginy umožňujú vylepšenie alebo prispôsobenie základných funkcií Sublime Textu. Obvyklé sú hlavne:
Podporované syntaxe.
V predvolenej inštalácii je aktívne farebné zvýrazňovanie syntaxe pre (podporu ďalších je možné doplniť pomocou pluginov): ActionScript, AppleScript, ASP, dávkové súbory, C, C++, C#, Clojure, CSS, D, Diff, Erlang, Go, Graphviz (DOT), Groovy, Haskell, HTML, Java, JSP, JavaScript, JSON, LaTeX, Lisp, Lua, Makefile, Markdown, MATLAB, Objective-C, OCaml, Pascal, Perl, PHP, Python, R, Rails, regulárne výrazy, reStructuredText, Ruby, Rush, Scala, Bash, SQL, Tcl, Textile, XML, XSL a YAML.

</doc>
<doc id="507765" title="GSG 9" url="https://sk.wikipedia.org/wiki?curid=507765">
GSG 9

Grenzschutzgruppe 9 der Bundespolizei ("Pohraničná skupina Federálnej polície"), často skracovaná na GSG 9, je nemecká policajná protiteroristická jednotka. Patrí do kompetencie ministerstva vnútra.
Vznik jednotky.
Jednotka vznikla po blamáži nemeckej polície na Olympijských hrách v Mníchove roku 1972. Neskôr však medzinárodné dohody nedovolili zásah policajnej jednotky mimo územia vlastného štátu a preto bola vytvorená KSK Bundeswehru. Táto jednotka vznikla podľa vzoru SAS, ktorá sa tiež z veľkej časti podieľala na výcviku.
Zásahy.
Najznámejšou akciou bola záchrana rukojemníkov z uneseného lietadla Boeing 737 spoločnosti Lufthansa v somálskom hlavnom meste Mogadišo. Pri tejto operácii bolo zaujímavé použitie zábleskových granátov, ktoré poskytla britská SAS. Tejto akcie sa priamo zúčastnila aj SAS, lebo GSG 9 nemala v tej dobe skúsenosti s prekonávaním pretlakových dverí a používaním týchto granátov.
Od roku 1972 až do roku 2009 vykonala táto jednotka viac ako 1 600 misií.

</doc>
<doc id="507844" title="Slovník slovenských nárečí" url="https://sk.wikipedia.org/wiki?curid=507844">
Slovník slovenských nárečí

Slovník slovenských nárečí (skr. SSN) je viaczväzkový slovník, ktorý sumarizuje apelatívnu slovnú zásobu slovenských nárečí. Vychádza od roku 1994 vo vydavateľstve Veda, zatiaľ (2014) vyšli 2 zväzky: v roku 1994 I. A - K a v roku 2006 II. L - P (povzchádzať).
Vznik.
V roku 1980 vyšiel krátky "Slovník slovenských nárečí: Ukážkový zväzok", ktorý „predstavil teoreticko-metodologické východiská pripravovaného slovenského národného slovníka“ a opísal jeho pramennú základňu. Následne v rokoch 1981-1987 boli spracované heslá pre prvý zväzok. Ten bol pripravený do tlače už na konci osemdesiatych rokov, po roku 1990 ho však začali digitalizovať. Pri príprave druhého zväzku L - P (povzchádzať) sa obmenila časť autorského kolektívu. Tretí zväzok P (poza) – Š pripravuje pod vedením vedúceho riešiteľa Miloslava Smatanu a vedeckej redaktorky Adriany Ferenčíkovej.
Recenzent o tomto diele napísal:… „úplné vydanie bude základným prameňom vedeckého opisu nespisovných útvarov nášho národného jazyka nielen v oblasti domácej slovakistiky, ale sa stane východiskom syntetického štúdia lexiky slovanských jazykov v najširších slavis­tických dimenziách“.

</doc>
<doc id="508011" title="Verejný ochranca práv (Slovensko)" url="https://sk.wikipedia.org/wiki?curid=508011">
Verejný ochranca práv (Slovensko)

Verejný ochranca práv (skratka VOP) alebo neoficiálne ombudsman je verejným ochrancom práv pôsobiacim na Slovensku. Podľa vlastnej definície „je možné inštitút verejného ochrancu práv v právnom poriadku Slovenskej republiky charakterizovať ako kontrolný orgán sui generis vo vzťahu k orgánom verejnej správy. Pôsobnosť verejného ochrancu práv je konštituovaná na ochranu subjektívnych práv – základných práv a slobôd a nie ochranu zákonnosti ako takej.“ VOP nemôže meniť rozhodnutia, ale môže upozorniť orgány na nesprávnosť konania, alebo nečinnosť.
Pôsobnosť verejného ochrancu práv sa vzťahuje na:
Od 29. marca 2017 je ochrankyňou práv Mária Patakyová. Činnosť verejného ochrancu zabezpečuje Kancelária verejného ochrancu práv sídliaca v Bratislave.
História.
Základom úradu bolo prijatie ústavného zákona č. 90/2001 Z. z. 23. februára 2001, ktorý do Ústavy zaviedol do ôsmej hlavy pojem verejný ochranca práv. Na základe tejto ústavnej úpravy bol prijatý zákon č. 564/2001 Z. z., ktorý funkciu bližšie upravoval. Za prvého ombudsmana bol menovaný Pavel Kandráč, ktorý zložil sľub 27. marca 2002. Svoje pôsobenie začal v máji 2005. Do druhého volebného obdobia bol Národnou radou zvolený 30. januára 2007. Od 28. marca 2012 bola ombudsmankou Jana Dubovcová. 29. marca 2017 ju nahradila Mária Patakyová.
Kancelária verejného ochrancu práv.
V roku 2014 je rozpočet kancelárie 1 165 043 eur, z toho 70% rozpočtu je určených na prenájom budovy. V januári 2014 predseda parlamentu Pavol Paška navrhol, aby sa úrad presťahoval z Bratislavy do Košíc. Podľa Pašku by ombudsmanka mala „sídliť bližšie k problematickým oblastiam“. Jana Dubovcová presun považuje za „trest a výstrah[u] verejnému ochrancovi práv za aktivity, ktoré vykonáva“ a upozornila aj na veľké náklady sťahovania.

</doc>
<doc id="508170" title="Sean Connery" url="https://sk.wikipedia.org/wiki?curid=508170">
Sean Connery

Sean Connery (* 25. august 1930, Edinburgh, Spojené kráľovstvo† 31. október 2020, Bahamy) bol škótsky herec a producent. Bol držiteľom Oscara, dvoch cien BAFTA a troch Zlatých glóbusov.
Preslávila ho rola Jamesa Bonda, ktorého stvárnil vo filmoch "Dr No" (1962), "Srdečné pozdravy z Ruska" (1963), "Goldfinger" (1964), "Thunderball" (1965) a "Žiješ len dvakrát" (1967). Potom sa objavil ešte v bondovkách "Diamanty sú večné" (1971) a "Nikdy nehovor nikdy" (1983). Všetkých sedem filmov bolo komerčne úspešných.
V roku 1988 získal Connery oskara pre najlepšieho herca vo vedľajšej úlohe za film "Nepodplatiteľní" (1987), kde si zahral po boku Kevina Costnera, Andyho Garciu a Roberta De Nira. Medzi jeho ďalšie filmy patrí "Marnie" (1964), "Liga výnimočných" (2003), "Indiana Jones a posledná krížová výprava" (1989), "Hon na ponorku" (1990), "Highlander" (1986), "Vražda v Orient Exprese" (1974), "Dračie srdce" (1996) a "Skala" (1996).
Súkromie.
Do šľachtického stavu bol povýšený v júli 2000 a mohol používať titul Sir. V roku 1989 ho vyhlásil časopis "People" Najsexy žijúcim mužom a v roku 1999 vo veku 69 rokov Najsexy mužom storočia.
Sean Connery zomrel 31. októbra 2020 vo veku 90 rokov.

</doc>
<doc id="508176" title="Zoznam trolejbusových liniek v Bratislave" url="https://sk.wikipedia.org/wiki?curid=508176">
Zoznam trolejbusových liniek v Bratislave

Zoznam liniek trolejbusovej dopravy v Bratislave obsahuje vývoj liniek od vzniku trolejbusovej siete v roku 1909 (trolejbusová linka do Vydrickej doliny) resp. v roku 1941 (moderná sieť) až do súčasnosti. Od roku 1941 sa linky označovali písmenami (, a ). Číselné označovanie bolo zavedené 1. januára 1944.
Trvalý stav.
V súčasnosti je bratislavská trolejbusová sieť tvorená dvanástimi dennými linkami označenými číslami , – , – a tromi nočnými linkami označenými , a .
V minulosti boli linky viackrát prečíslované. Prvé prečíslovanie sa udialo v roku 1944, keď linky , a dostali čísla , a . Nové linky odvtedy dostávali čísla od do . Ďalšia zmena prebehla v roku 1980, keď sa pred dovtedajšie čísla liniek pridala číslica 2, čiže z liniek , alebo sa stali linky , a . V roku 1999 sa čísla liniek opäť menili - z na , z na , z na a z na . Zatiaľ poslednými zmenami bola zmena trás niektorých liniek a zrušenie linky v roku 2016 a zrušenie linky v roku 2020.
Popis liniek trvalého stavu.
Linka 33.
Linka vznikla v septembri 2006 zatrolejovaním autobusovej linky . Po otvorení nebolo vybudované obratisko na Molecovej, čo si vyžadovalo nasadzovanie vozidiel Škoda 25Tr Irisbus s pomocným pohonom. Obratisko bolo sprevádzkované 29. septembra 2008.
Linka 201.
Linka vznikla prečíslovaním linky , spája Hlavnú stanicu so sídliskom Dolné hony.
Linka 202.
Linka vznikla prečíslovaním linky , spája centrum mesta so sídliskom Dolné hony.
Linka 203.
Linka vznikla prečíslovaním linky , od svojho vzniku v roku 1943 (postupne ako linky , , ) vedie z oblasti Horského parku cez centrum mesta na Kolibu a ide o najstaršiu trolejbusovú linku, ktorá existuje nepretržite od svojho vzniku. 
Linka 204.
Linka vznikla prečíslovaním linky a spája oblasť Patrónky a Kramárov s Trnávkou.
Linka 205.
Linka vznikla prečíslovaním linky a spája centrum mesta s Trnávkou.
Linka 207.
Linka vznikla prečíslovaním linky a vedie zo Železnej studničky cez centrum mesta k Zimnému štadiónu Ondreja Nepelu.
Linka 208.
Linka pôvodne premávala na trase Cintorín Vrakuňa - Šulekova, no 4. júla 2016 prebrala jej trasu od zastávky Kollárovo nám. linka a bola skrátená po Mliekarenskú. V súvislosti s uzatvorením ulice Mlynské nivy vo februári 2018 bola najprv dočasne zrušená, neskôr obnovená na zmenenej trase Šulekova - Nemocnica sv. Michala. Po otvorení ulice Mlynské nivy, začala premávať na trase Šulekova - Mliekarenská. Spája centrum mesta s Ružovou dolinou.
Linka 209.
Linka vznikla po výstavbe trolejbusovej trate k Národnému onkologickému ústavu. Má dve vetvy - jednu k Národnému onkologickému ústavu (NOÚ) a druhú k Národnému ústavu srdcových a cievnych chorôb (NÚSCH). Spája Kramáre s Ružovou dolinou.
Linka 210.
Linka vznikla po výstavbe trolejbusovej trate Hlavná stanica - Šancová - Legionárska - Karadžičova. Keďže úsek Autobusová stanica Mlynské Nivy - Nové SND nie je zatrolejovaný, premávajú na nej trolejbusy Škoda 30TrDG SOR s pomocným pohonom. Spája Hlavnú stanicu s Autobusovou stanicou, SND a Euroveou. 
Linka 211.
Linka vznikla ako náhrada linky po výstavbe trolejbusovej trate k Národnému onkologickému ústavu (NOÚ). Spája bývalú vojenskú nemocnicu s Národným onkologickým ústavom.
Linka 212.
Linka vznikla prečíslovaním linky a vedie z Patrónky a Kramárov cez centrum mesta a Prievoz k Cintorínu Vrakuňa.
Linka N44.
Spája oblasť Horského parku s Hodžovým námestím.
Linka N47.
Spája Kolibu s Hodžovým námestím.
Linka N72.
Spája sídlisko Dolné hony s Hodžovým námestím.
Zaniknuté linky.
Denné linky.
Linka EALDVD (Elektrická automobilová linka do Vydrickej doliny).
Prvá trolejbusová linka v Bratislave a druhá na Slovensku (po Vysokých Tatrách). Počas svojej päťročnej existencie spájala mesto (prestupom z električkovej siete pri Pražskej ulici) do rekreačnej zóny na Železnej studienke.
Linka 64.
Linka vznikla zatrolejovaním časti autobusovej linky s predĺžením na Jelačičovu na jednej a Lovinského na druhej strane. Zrušená bola k 1. júlu 2020, nahradila ju autobusová linka , ktorá bola predĺžená až na Hlavnú stanicu. Obratisko Jelačičova tak ostalo nateraz bez využitia.
Linka 206.
Linka zanikla 4. júla 2016. Nahradila ju linka 209.
Linka M.
Prvá novodobá trolejbusová linka vznikla zatrolejovaním autobusovej linky .
Linka bola prečíslovaná 1. januára 1944 na linku .
Linka P.
Linka vznikla zatrolejovaním autobusovej linky .
Linka bola prečíslovaná 1. januára 1944 na linku .
Linka H.
Linka vznikla nahradením autobusových liniek.
Linka bola prečíslovaná 1. januára 1944 na linku .

</doc>
<doc id="508226" title="Nizina Środkowoeuropejska" url="https://sk.wikipedia.org/wiki?curid=508226">
Nizina Środkowoeuropejska

Stredoeurópska nížina (ďalšie názvy pozri nižšie) je rozsiahla skupina nížin rozkladajúca sa od severného Francúzska po východnú hranicu Poľska. Severnú hranicu tvorí pobrežie Severného a Baltského mora, na juhu nadväzujú stredoeurópske pahorkatiny a vrchoviny.
Členenie.
Podľa fyzickogeografického členenia Poľska (Jerzy Kondracki) sa Stredoeurópska nížina (v tomto systéme klasifikovaná ako provincia) delí na nasledujúcich 7 subprovincií:
Václav Král delí Stredoeurópsku nížinu typologicky podľa stôp, ktoré tu zanechalo zaľadnenie ľadových dôb:

</doc>
<doc id="508477" title="Izabela Textorisová" url="https://sk.wikipedia.org/wiki?curid=508477">
Izabela Textorisová

Izabela Textorisová (* 16. marec 1866, Ratková – † 12. september 1949, Krupina) bola prvá slovenská botanička, ktorá spracovávala nevšedné druhy rastlín a kvetov. 
Narodila sa v rodine advokáta Andreja Textorisa a jeho manželky Antónie, rodenej Kôrkovej. Sama sa naučila šesť jazykov, aby si mohla s kolegami zo zahraničia vymieňať rastliny a poznatky.
V roku 1893 objavila nový druh bodliaka, ktorý bol neskôr pomenovaný "Carduus textorisianus Marg." na jej počesť.
Jej herbár "Herbarium Textoris", ktorý obsahuje približne 5 000 položiek, je uložený na Katedre botaniky Prírodovedeckej fakulty Univerzity Komenského v Bratislave.
Je po nej pomenovaná planétka 30252 Textorisova (2000 HE24) objavená Petrom Kušnirákom 30. apríla 2004. 

</doc>
<doc id="508521" title="Galéria Nedbalka" url="https://sk.wikipedia.org/wiki?curid=508521">
Galéria Nedbalka

Galéria Nedbalka je nezisková organizácia založená v roku 2012. Galéria sídli v rekonštruovanej historickej budove na Nedbalovej ulici v Bratislave. Jej predstavitelia si v súlade s podnázvom galérie - Slovenské moderné umenie stanovili cieľ postupne zbierať, systematicky spracovávať a prezentovať výtvarné diela 20. storočia s presahom do konca 19. a začiatku 21. storočia, ktoré vznikli na Slovensku. Ťažisko zbierky spočíva v maľbe, ale sú v nej zastúpené aj socha a grafika.
Galéria diela prezentuje prostredníctvom stálej expozície, krátkodobých výstav, odborných publikácií a výstavných katalógov. Primárne sa venuje výstavnej činnosti z tvorby slovenských autorov. V zbierke je v súčasnosti zastúpených viac ako päťsto umeleckých diel slovenského výtvarného umenia od konca 19. storočia až po súčasnosť.
Stála expozícia.
Vo výstavných priestoroch je na štyroch poschodiach vytvorená stála expozícia venovaná zrodu a vývinu výtvarnej moderny Slovenska, ktorá podáva obraz o dejinách maliarstva a sochárstva na Slovensku v 20. storočí. Prostredníctvom približne 160 významných obrazov a sôch si môžu návštevníci urobiť pomerne ucelenú predstavu o slovenskej výtvarnej scéne tohto obdobia. Diela sú chronologicky a významovo rozčlenené do celkov, ktoré naznačujú základné tendencie výtvarného umenia v rozmedzí viac ako jedného storočia.
Z vynikajúcich osobností prelomu storočí sú v galérii svojimi dielami zastúpení Ladislav Medňanský, Dominik Skutecký či Peter Július Kern. Medzivojnové umenie zastupujú Anton Jaszusch, Ľudovít Fulla, Mikuláš Galanda, Martin Benka, Miloš Alexander Bazovský, Cyprián Majerník, Vincent Hložník, Gustáv Mallý, Endre Nemes a ďalší. Divácky známou je Skupina Mikuláša Galandu a tvorba jej členov — Andreja Barčíka, Vladimíra Kompánka, Rudolfa Krivoša, Milana Laluhu, Milana Paštéku, Andreja Rudavského, Ivana Štubňu a Pavla Tótha. V rámci širšie chápaného súčasného umenia od druhej polovice 20. storočia sú tu zastúpené diela Júliusa Jakobyho, Ernesta Zmetáka, Imricha Weinera-Kráľa, Viery Kraicovej, Ester Martinčekovej-Šimerovej, Ladislava Gudernu, Mariána Čunderlíka, Viery Žilinčanovej, Michala Jakabčica, ale aj Stanislava Filka, Rudolfa Filu, Milana Dobeša, Jána Ilavského, Júliusa Bártfaya a Juraja Rusňáka.

</doc>
<doc id="508675" title="Peter Nižňanský (fotograf)" url="https://sk.wikipedia.org/wiki?curid=508675">
Peter Nižňanský (fotograf)

Peter Nižňanský (* 9. jún 1974, Bratislava) je fotograf slovenského pôvodu. Ako umelecké meno používa meno Flynn, aj Peter Flynn Nižňanský. Žije a tvorí vo Vancouveri v Kanade.
Životopis.
Pracoval v Rádiu Ragtime, kde mal relácie "Večer s Danielom a Flynnom" a "Ambient session". Je taktiež klubový DJ [dí-džej] elektronickej hudby, pomohol zrodu ambientnej scény na Slovensku a bol aj rezidentným DJom už neexistujúcej Galérie Duna v Bratislave. Tesne pred odchodom do Kanady po krachu Rádia Ragtime začal aktívne fotografovať, od roku 2001 sa fotografii venuje profesionálne a zároveň vyučuje fotografovanie na Kitsilano Beach. Jeho tvorba je zameraná na krajinu, prírodu a na domorodých ľudí pri cestách po svete.
Vystavuje na Slovensku v rámci skupiny fotografov (Peter Paško, Palo Luka, Julo Nagy, Peter Flynn Nižňanský), ktorí tvoria projekt Magical Moments. Okrem toho sa venuje sólovým projektom, cestovaniu po Kanade a iných krajinách pričom fotografie vystavuje aj v domácom Vancouveri.
Referencie.
Hučková Marta: Magical Moments, USA, Namíbia, Island, Čile, Argentína, Bolívia, Nový Zéland (Peter Paško, Palo Luka, Julo Nagy, Peter Flynn Nižňanský), katalóg výstavy, Galéria Nedbalka, 2013

</doc>
<doc id="508752" title="Valentín z Terni" url="https://sk.wikipedia.org/wiki?curid=508752">
Valentín z Terni

 
Svätý Valentín (lat. "Valentinus", tal. "Valentino") (* ?, Terni - † 14. február asi 269, Rím) bol kňaz, lekár a neskorší svätec. Ide o jedného z najznámejších a najobľúbenejších svätcov.
Život a pôsobenie.
Pochádzal z mesta Terni na juhu dnešného talianskeho regiónu Umbria. Dátum narodenia nie je známy. V roku 197 sa v rodnom meste stal biskupom. Neskôr pôsobil v cisárskom Ríme, kde sa počas jeho života vystriedalo na tróne viacero vladárov. Skutky, vďaka ktorým si naňho všetci zamilovaní na začiatku februára spomínajú, sa spájajú s vládou cisára Claudia II. 
Claudius bol známy svojou záľubou vo vojnových výpravách a odporom k rodinným vzťahom svojich legionárov. Zastával názor, že ženatý vojak starostlivosťou o rodinu oslabuje svoju bojaschopnosť a obetavosť. Preto zakázal svojim vojakom uzatvárať manželstvá. Práve kňaz Valentín tento zákaz ignoroval a naďalej tajne sobášil zaľúbené páry. Tu možno hľadať pôvod sviatku zamilovaných, ktorý všetci zaľúbenci oslavujú na deň Valentínovej smrti - 14. februára.
Jeho konanie sa donieslo cisárovi, ktorý dal rebelujúceho kňaza uväzniť. Vo väzení liečil chorých kresťanov. 14. februára 269 kat mečom ukončil jeho život. Pred svojou popravou stihol prinavrátiť zrak a sluch postihnutej dcére svojho žalárnika, do ktorej sa, podľa legendy, dokonca zamiloval. Jej otca, Asteria, uzdravenie dcéry presvedčilo o moci Ježiša Krista a s celou svojou rodinou sa mu dal pokrstiť. V súvislosti so sudcovou dcérou sa traduje, že pred svojou smrťou poslal dievčaťu lístok s podpisom "„Od Tvojho Valentína.“" 
14. februára ho väznitelia vyvliekli von a na Via Flaminio pri známom Mulvijskom moste ho sťali. Jeho traja učeníci Valentínovo telo previezli do svätcovho rodného mesta kde ho aj pochovali a nad jeho hrobom postavili jemu zasvätenú baziliku (tu, avšak v chráme prestavanom v 17. storočí odpočívajú dodnes). Na podnet pápeža Pavla V. sa v roku 1605 uskutočnil archeologický prieskum, pri ktorom boli pozostatky svätého Valentína objavené. Lebka bola oddelená od trupu čo dosvedčovalo usmrtenie sťatím. 
Okrem tohto chrámu sa dnes relikvie svätého Valentína nachádzajú aj na iných miestach; napr. lebka je uložená v rímskej Bazilike Santa Maria in Cosmedin.
Historické záznamy.
Najstaršiu zmienku o svätom Valentínovi nachádzame v spise "Martyrologium Hieronymianum", pochádzajúcom z 5. - 6. storočia. Ide vlastne o zoznam kresťanských mučeníkov, ktorého autorstvo sa pripisuje svätému Hieronymovi. V tomto diele, rovnako ako v dokumente z 8. storočia, sa dozvedáme o mučeníckej smrti svätého Valentína.
Svätý Valentín a jeho skutky vo svojom diele "Zlatá Legenda" ("Legenda aurea") z rokov 1255 - 1266 uvádza aj historik Iacop da Varazze.
Valentínovo meno nesú jedny z katakomb v Ríme.
Sviatok svätého Valentína.
Sviatok svätého Valentína sa začal v katolíckej cirkvi oficiálne sláviť počas pontifikátu pápeža Gelasia I., 14. februára roku 496. Vo svojej podstate vlastne nahradil pohanské sviatky zv. luperkálie, ktoré sa od nepamäti v Ríme slávili 15. februára. Luperkáliami Rimania oslavovali známu rímsku vlčicu, ktorá odchovala legendárnych zakladateľov mesta Romula a Rema. V tom čase sa slávili po celej krajine aj dni bohyne plodnosti Juno, ktoré boli spájané s rituálnymi očistami od zla a s oslavou ženskej plodnosti pred začiatkom nového roka, ktorý sa v Starovekom Ríme začínal 1. marca. Ženy a dievčatá boli pri tejto príležitosti obdarovávané kvetmi. Tieto oslavy často prerastali do bujarých a neviazaných orgií a preto ich pápež Gelasius I. v roku 494 zakázal. Aby však cirkev obyvateľom „nahradila“ ich obľúbený sviatok, presunula ho o jeden deň skôr a zasvätila ho svätému Valentínovi, ktorému zverila do opatery snúbencov a zamilovaných.

</doc>
<doc id="509100" title="Galvarino" url="https://sk.wikipedia.org/wiki?curid=509100">
Galvarino

Galvarino (* ? - † 30. november 1557) bol slávny bojovník a veliteľ z národa Mapuche. Bojoval proti španielskym silám guvernéra Garcíu Hurtada de Mendozu. Bol zajatý počas bitky pri Lagunillas v blízkosti rieky Biobío.
Galvarino bojoval aj pri Santiagu a Tucapel. V bitke pri Lagunillas 8. novembra 1557 padol do zajatia spoločne s ďalšími 150 bojovníkmi z národa Mapuche. Mnohým z nich Španieli odsekli pravú ruku o odrezali nos. Iným, medzi ktorými bol aj Galvarino, odsekli obe ruky. Španieli ich takto zmrzačených pustili aby sa vrátili k svojmu národu a slúžili ako varovanie a zastrašenie ostatných Mapučov. Malo to však presne opačný účinok.
Pri návrate sa postavil Galvarino pred Caupolicána a vojnovú radu. Ukázal im svoje zmrzačené ruky a domáhal sa väčšieho povstania národa Mapuche. Za svoju statočnosť a udatnosť bol vymenovaný za veliteľa veľkej útočnej skupiny. S nožmi upevnenými na oboch zmrzačených rukách bojoval vedľa Caupolicána v nasledujúcej bitke pri Millarapue, ktorá sa odohrala 30. novembra 1557 a v ktorej zvíťazili Španieli a ich domorodí spojenci pod vedením Mendozu. Domorodci utrpeli ťažké straty. V boji padlo 3000 bojovníkov a 800 ich padlo do zajatia. Medzi zajatými bol aj Galvarino a niekoľko ďalších vodcov. Mendoza nariadil jeho popravu tým, že ho dal hodiť psom.

</doc>
<doc id="509204" title="Šupina (ryby)" url="https://sk.wikipedia.org/wiki?curid=509204">
Šupina (ryby)

Šupina je útvar na povrchu tela rýb. Primárnou funkciou šupín je predovšetkým ochrana tela pred vonkajšími vplyvmi a živočíchmi. Vznikajú ako deriváty škáry.
U rôznych druhov rýb sa časom vytvorili rôzne modifikácie šupín, niekedy dokonca úplne absentujú a ryba má namiesto šupinami telo pokryté tenkou pokožkou.
Všeobecná štruktúra.
Vo väčšine prípadov sa šupina ryby skladá z troch hlavných častí:
Všetky časti sú prehľadne vyznačené na obrázku, pozri vyššie/vpravo.
Celá šupina na tele ryby je orientovaná prednou časťou dozadu a prichytená zadnou časťou.
Predná časť šupiny.
Predná časť je väčšinou širšia oproti zadnej časti a na rozdiel od nej je do veľkej miery priesvitná. Je orientovaná ku chvostovej plutve ryby.
Prírastkové kruhy.
V princípe sú veľmi podobné letokruhom stromov. Na obrázku je možné pozorovať, že nepribúdajú pravidelne, ale zoskupujú sa striedavo do hustejších a redších skupín. Hustejšie pritom pribúdajú v zime, kedy má ryba spomalený rast, pretože hibernuje a redšie sa naopak tvoria v lete, v období rýchleho rastu. Podľa týchto prírastkových kruhov sa spočítaním hustejších skupín dá pomerne presne určiť vek ryby.
Zadná časť.
Býva podstatne hrubšia než zvyšok šupiny. Vyčnieva z nej pomerne špicatý čudlík, čo vo väčšom zastúpení pôsobí ako pílka či skôr šmirgeľ

</doc>
<doc id="509251" title="Diana Krallová" url="https://sk.wikipedia.org/wiki?curid=509251">
Diana Krallová

Diana Krallová (; * 16. november 1964, Nanaimo, Britská Kolumbia, Kanada) je kanadská džezová speváčka a klaviristka.
Osobný život.
Pochádza z rodiny hudobníkov, otec hrával na klavír doma a matka spievala v zbore. Hra na klavír ju bavila už odmalička, 15-ročná hrávala džez v miestnej reštaurácii. Logické rozhodnutie teda bola škola tohto druhu, ktorú absolvovala na Berkleeho vysokej škole hudobných umení v Bostone. Má sestru Michelle. V roku 2003 sa vydala za anglického hudobníka Elvisa Costello. Presne o tri roky neskôr (6. decembra 2006) priviedla na svet v New Yorku dvojčatá, synov Dextera Henryho Lorcana a Franka Harlana Jamesa.
Na koncerte v Bratislave v roku 2009 sa vyjadrila, že má pravdepodobne slovenské korene.
Kariéra.
Už v roku 1993 nahrala svoj prvý album "Stepping Out". Jej talent dokladá aj skutočnosť, že na taký mladý vek (19 rokov) ho nahrala s renomovanými džezovými hudobníkmi, Johnom Claytonom a Jeffom Hamiltonom. Album pritiahol pozornosť producenta Tommyho LiPuma, ktorý o dva roky neskôr produkoval jej druhý album, "Only Trust Your Heart".
Jej tretí album "All for You: A Dedication to the Nat King Cole Trio" z roku 1996 bol nominovaný na Grammy a vydržal 70 týždňov v džezovom rebríčku magazínu Billboard. Nasledovali ďalšie úspešné albumy "When I Look In Your Eyes (1999)" a "The Look of Love (2001)". Posledný menovaný album dosiahol platinový status a titulná pieseň bola zároveň použitá v bondovke Casino Royale.
V septembri 2001 vyráža Diana na svoje prvé svetové turné a z ktorého je aj album a videonahrávka "Diana Krall - Live in Paris", nahraného v parížskej Olympii. V rovnakom roku spolupracuje na piesni "“I’ll Make It Up As I Go.”" pre film "The Score" s Robertom de Niro a Marlonom Brandonom v hlavných úlohách.
Po svadbe s Costellom začína pracovať na albume "The Girl in the Other Room", vydanom v apríli 2004. Album sa rýchlo dostáva do prvej päťky vo Veľkej Británii a tiež do rebríčka najlepších 40 albumov Austrálie.
Spolupracuje s Rayom Charlesom na jeho albume "Genius Loves Company" v piesni "You Don't Know Me".
V roku 2009 produkuje album Barbry Streisandovej "Love Is the Answer". V roku 2012 sa objavuje spolu s Paulom McCartneym v predstavení "Kisses on the Bottom", naživo vysielanom cez internet.
13. septembra 2012 spievala "Fly Me to the Moon" na memoriáli astronauta Neila Armstronga vo Washington D.C.
V Bratislave vystupovala v roku 2009. Plánovaný koncert v novembri 2012 bol napokon zrušený.
Úspechy a ocenenia.
Je honorárnym členom "Výskumnej nadácie pre viacnásobný myelóm" (Multiple Myeloma Research Foundation - MMRF) a oficiálnym umelcom Steinway.
Grammy.
Bola 13 krát nominovaná, z toho získala 5 výhier:
V roku 2000 za album "When I Look in Your Eyes" v dvoch kategóriách.
V roku 2002 za album "Look of Love".
V roku 2003 za album "Live in Paris".
V roku 2010 za album "Quiet Nights".

</doc>
<doc id="509253" title="Horná Torysa" url="https://sk.wikipedia.org/wiki?curid=509253">
Horná Torysa

Horná Torysa ("Hornotoryský región") je slovenský región a región cestovného ruchu.
Geografia.
Región hornej Torysy sa nachádza na východe Slovenska, v Prešovskom samosprávnom kraji, v severozápadnej časti Šariša. Územie tvoria hranice katastrov 23 obcí severnej časti okresu Sabinov a jedna obec v okrese Levoča. Územie o rozlohe 26 921 hektárov sa rozprestiera medzi Levočskými vrchmi a pohorím Čergov. Hlavnou osou územia je horný tok rieky Torysy a strediskovým centrom regiónu je mesto Lipany.
Dejiny.
Prvé záznamy patria do obdobia 11. až 12. storočia, kde sa z osád postupne vytvárali strediská hospodárskeho života a prvé dediny, ktoré husto lemujú údolie rieky Torysy a jej prítokov. V prvej polovici 13. storočia sa región stal súčasťou "Šarišského komitátu" a sídlom županov bol Šarišský hrad. 15. storočie patrí usadzovaniu rusínskeho pastierskeho obyvateľstva severnej časti Šariša.
Väčšinu času patril Vyšný Slavkov do iného územnosprávneho celku ako zvyšok regiónu, v dnešnej dobe patria všetky obce do Prešovského kraja.
Kultúra a zaujímavosti.
Región ma bohatú folklórnu históriu a funguje tu množstvo folklórnych skupín a súborov, ktoré usporadúvajú 2 veľké folklórne podujatia ("Hornotorysský folklórny festival v Krivanoch, O gajdicu Andreja Mizeráka v Lúčke").
V posledných rokoch sa tu rozvíja aj moderný tanec a moderná hudba. V Lipanoch sa usporadúva v lete festival "Pohodička".
Školstvo.
Školstvo je v regióne zastúpené všetkými druhmi škôl, okrem vysokých.
Cestovný ruch.
Sú tu dve rekreačné strediská Oddychové centrum "Žliabky" Dubovica a "Rekrea" Lúčka – Potoky.
Šport.
V meste Lipany pôsobí futbalový klub ŠK Odeva Lipany, v regióne pôsobia futbalové a turistické kluby.
Pamiatky.
V Lipanoch medzi kultúrne pamiatky patria kostol sv. Martina a barokový "kostol Sv. Magdalény" a iné.
Nad obcami Brezovička, Hanigovce a Kamenica sa nachádzajú zrúcaniny hradov.
V regióne je viac kaštieľov v obciach Rožkovany, Krivany, Červenica, Dubovica, Brezovica a Brezovička.
Pomníky.
Pomník padlých hrdinov v prvej a druhej svetovej vojne v Lipanoch.
Hospodárstvo a infraštruktúra.
Prirodzeným priemyselným centrom regiónu je mesto Lipany, kde sa sústreďuje 75 % priemyslu. Pôsobia tu dvaja zahraniční investori "Orac decor" a "Team industries", lokálne podniky Odeva Lipany, Mediproduct, Aluminium system, Elektro Lipany a JK Slovakia. Za prácou obyvatelia dochádzajú v rámci okresu Sabinov ("Milk – Agro, ZŤS, SANAS") alebo Prešovského samosprávneho kraja.
Regiónom prechádza cesta I. triedy v celkovej dĺžke 16 km na trase Prešov – Stará Ľubovňa, ostatné cesty sú zaradené do II. a III. triedy a obecné cesty (miestne komunikácie) v celkovej dĺžke 119,3 km.
Severojužným smerom pretína región dôležitá železničná trať spájajúca Poľsko – Slovensko - Maďarsko. Dĺžka trate je 18 km, ktorá je od roku 1997 (železničná trasa Prešov – Plaveč) zelektrifikovaná.

</doc>
<doc id="509283" title="Jana Žitňanská" url="https://sk.wikipedia.org/wiki?curid=509283">
Jana Žitňanská

Mgr. Jana Žitňanská (* 14. máj 1974, Bratislava) je slovenská žurnalistka, konzervatívna politička a poslankyňa Národnej rady SR, členka výboru pre ľudské práva a národnostné menšiny, neskôr výboru pre vzdelanie, mládež a šport, od roku 2020 výboru pre sociálne veci. V rokoch 20142019 pôsobila ako poslankyňa Európskeho parlamentu. Bola podpredsedníčkou strán KDH a NOVA, od roku 2019 je podpredsedníčkou strany ZA ĽUDÍ.
Život.
Jana Žitňanská sa narodila 14. mája 1974 v Bratislave ako Jana Lepeňová. V roku 1995 absolvovala Filozofickú fakultu Univerzity Komenského v Bratislave a bola žurnalistkou.
V Paríži potom v roku 1996 vyštudovala súkromnú vysokú školu Centre de formation des journalistes a pracovala ako redaktorka Radio France v Marseille.
Na Slovensku pôsobila v 19962000 ako redaktorka a moderátorka v TV Markíza, v Rádiu Twist a spravodajstve vtedajšej Slovenskej televízie.
V období rokov 20012007 pôsobila ako členka Rady pre vysielanie a restransmisiu.
Politika.
KDH a pôsobenie v Národnej rade.
Jana Žitňanská bola členkou KDH od roku 1998. V strane tiež zastávala funkciu podpredsedníčky až do 28. mája 2012. Vtedy spoločne s poslancom Danielom Lipšicom z hnutia vystúpili a spoločne so žurnalistom Gáborom Grendelom založili politickú stranu Nová väčšina – Dohoda, neskôr len NOVA. V tejto strane pôsobila ako podpredsedníčka.
V roku 2010 bola Žitňanská zo 6. miesta kandidátnej listiny KDH zvolená za poslankyňu Národnej rady Slovenskej republiky, získala 21 657 prednostných hlasov (5. v strane). Pôsobila vo Výbore NR SR pre ľudské práva a národnostné menšiny. Poslankyňou Národnej rady Slovenskej republiky sa stala opätovne v roku 2012 z kandidátky KDH, kedy kandidovala z 8. miesta a získala 38 635 hlasov (5. v strane). Následne bola členkou tohto poslaneckého klubu. Krátko po založení NOVY v tom istom roku bola nezaradenou poslankyňou. K 1. júlu 2014 na jej post nastúpil náhradník Jozef Bobík z pôvodnej KDH.
Europoslankyňa (2014 – 2019).
Vo voľbách do Európskeho parlamentu v roku 2014 sa stala europoslankyňou, pôsobí v politickej skupine Európskych konzervatívcov a reformistov a je podpredsedníčka výboru pre práva žien a rodovú rovnosť a členka výboru pre zamestnanosť a sociálne veci. Kandidovala na druhom mieste kandidátky za koalíciu strán NOVA, KDS a OKS.
12. februára 2019 Žitňanská ohlásila, že vo voľbách do EP v máji 2019 opätovne kandidovať nebude. Chce sa vrátiť na Slovensko a pokúsiť sa systémovo zmeniť prístup štátu k chorým a k osobám so zdravotným postihnutím a ich rodinám.
ZA ĽUDÍ (od 2019).
V roku 2019 sa Žitňanská pridala do novovznikajúcej strany bývalého prezidenta Andreja Kisku, ZA ĽUDÍ. Na jej ustanovujúcom sneme 28. septembra 2019 v Košiciach bola zvolená za podpredsedníčku strany. V parlamentných voľbách v roku 2020 kandidovala zo 4. miesta kandidátky ZA ĽUDÍ. Vo voľbách získala 50 646 preferenčných hlasov a získala 3. miesto v strane. V parlamente sa stala predsedníčkou Výboru NR SR pre sociálne veci a taktiež pôsobí ako predsedníčka poslaneckého klubu ZA ĽUDÍ.

</doc>
<doc id="509310" title="Rádio Viva (2017)" url="https://sk.wikipedia.org/wiki?curid=509310">
Rádio Viva (2017)

Rádio Viva (do mája 2017 Rádio Viva Metropol) je slovenská lokálna rozhlasová stanica, ktorá nadväzuje na vysielanie rovnomenného predchodcu. Vysiela v Bratislave a okolí prostredníctvom frekvencií bývalého Superádia a od novembra 2019 aj v Nitre a okolí. Na začiatku hralo hudbu prevažne zo 60. až 90. rokov, ale aj súčasnú kvalitnú produkciu. Rádio neskôr prešlo niekoľkými zmenami. Najväčšie nastali v januári 2019, keď zmenilo formát, zvukový obal a slogan. Teraz sa zameriava hlavne na mladého poslucháča a hrá súčasnú hudbu, ale nechýbajú ani hity, na ktoré sa nezabúda.

</doc>
<doc id="509381" title="Ivo Nesrovnal" url="https://sk.wikipedia.org/wiki?curid=509381">
Ivo Nesrovnal

JUDr. Ivo Nesrovnal, LL.M. (* 19. máj 1964, Bratislava) je slovenský advokát, politik a bývalý primátor Hlavného mesta SR Bratislavy.
Vyštudoval Právnickú fakultu Univerzity Komenského v Bratislave, ktorú úspešne ukončil v roku 1986 obhajobou diplomovej práce na tému: "Ochrana práv občanov v občianskom súdnom konaní". Neskôr študoval na viacerých zahraničných univerzitách. V deväťdesiatych rokoch pracoval v kancelárii prezidenta Václava Havla v Prahe ako právnik. Pred vstupom do politiky trinásť rokov spoluviedol pobočku renomovanej medzinárodnej advokátskej kancelárie Gleiss Lutz Rechtsanwälte pre Česko a Slovensko. Je členom Slovenskej advokátskej komory a Českej advokátskej komory.
Kariéra.
Profesionálnu dráhu začal v Slovenskej akadémii vied. Ako interný ašpirant sa venoval právu ochrany životného prostredia. Ochrana životného prostredia bola aj témou semináru, ktorý viedol na Prírodovedeckej fakulte Univerzity Komenského.
V deväťdesiatych rokoch pracoval v kancelárii prezidenta Václava Havla v Prahe ako právnik so zameraním na ochranu ľudských práv.
Pred vstupom do politiky spoluviedol trinásť rokov (1992 – 2005) pobočku renomovanej medzinárodnej advokátskej kancelárie Gleiss Lutz Rechtsanwälte pre Česko a Slovensko, ktorá sa špecializuje na medzinárodné transakcie, prevzatia, fúzie a akvizície, právo Európskej únie, ochranu hospodárskej súťaže, bankovníctvo, cenné papiere, nehnuteľnosti, projekty na „zelenej lúke“ a duševné vlastníctvo.
Komunálna politika.
Od roku 2009 pôsobil ako poslanec zastupiteľstva Hlavného mesta Bratislavy, ako poslanec zastupiteľstva Bratislavského samosprávneho kraja /BSK/ a paralelne ako podpredseda BSK za stranu SDKÚ-DS. Bol predsedom komisie finančnej stratégie a pre nakladanie s majetkom mesta a predsedom grémia predsedov poslaneckých klubov pri mestskom zastupiteľstve Hlavného mesta Bratislavy. Zároveň pôsobil aj ako predseda Krajskej organizácie cestovného ruchu v rámci Bratislavského samosprávneho kraja.
V auguste 2014 vystúpil zo strany SDKÚ-DS a rozhodol sa ako nezávislý kandidát kandidovať na post primátora Bratislavy. V komunálnych voľbách 2014 získal 50 630 hlasov, o vyše 10 000 hlasov predbehol bývalého primátora Milana Ftáčnika a bol zvolený, za primátora Hlavného mesta SR Bratislavy. Post primátora opätovne obhajoval aj v komunálnych voľbách 2018, ako nezávislý, v ktorých neuspel, obsadil 3. miesto s 18.4% a prenechal kreslo novozvolenému primátorovi Matúšovi Vallovi.

</doc>
<doc id="509405" title="Dominika Mirgová" url="https://sk.wikipedia.org/wiki?curid=509405">
Dominika Mirgová

Dominika Mirgová vyd. Zvolenská (* 23. december 1991, Trnava) je slovenská speváčka, hudobníčka a tanečníčka. V roku 2007 sa zúčastnila tretej série reality šou Slovensko hľadá SuperStar, kde skončila na druhom mieste. V roku 2008 vydala svoj debutový album "Dominika Mirgová", z ktorého v rádiách úspešne rotoval singelle „Skoro ako v sne“. Po dlhšej odmlke sa vrátila v roku 2012 so singlom „Nová“. Nasledovali single „Kto je on“ (featuring Robert Burian), „Labuť“ a „L.A.S.K.A“ (featuring Rakby). V roku 2013 vydala album "#Nová", ktorý okrem spomenutých skladieb obsahuje single „Swing“labuť a „Je koniec“. Dnes patrí medzi najlepšie slovenské speváčky. V roku 2017 bola ocenená v kategórií Speváčka roka.
Životopis.
Dominika Mirgová sa narodila v Trnave, kde prežila aj svoje detstvo. Odmalička inklinovala k hudbe. Už ako 5-ročná stála pred mikrofónom počas rodinných osláv a vystúpení svojho otca, muzikanta v jeho kapele Domiband. Od 12-tich rokov vystupuje, hrá na niekoľkých hudobných nástrojoch a skladá vlastnú hudbu. Ako 15-ročná si po dohode s rodičmi podala prihlášku do súťaže Slovensko hľadá SuperStar. V súťaži sa dostala až do finále, kde ju porazila Vierka Berkyová. Druhé miesto jej však prinieslo nahrávaciu zmluvu so Sony BMG a po tom, čo víťazka nenahrala žiadnu hudbu, sa Dominika stala prioritou vydavateľstva. Prvý singel „Skoro ako v sne“ bol v rádiách úspešný. Následne vydala album "Dominika Mirgová". 
Po niekoľkých menej úspešných singloch sa na čas odmlčala, venovala sa škole, zmaturovala a znovu sa objavuje na hudobnej scéne v duete s Mirom Jarošom „Na pokraji síl“. Po jeho úspechu dostáva od speváka ponuku na spoluprácu. Miro Jaroš napísal skladbu „Nová“, ktorú inšpiroval skutočný príbeh jej nešťastnej lásky s finalistom Michalom Chrenkom, a ktorú fanúšikovia označili za „hymnu zlomených sŕdc“. Skladbu v roku 2013 nominovali v kategórii Hit roka 2012 v ankete Slávik 2012. Remixu Dr. Woofa bol nominovaný v Eurodanceweb Award 2012 za najlepšiu slovenskú tanečnú skladbu roka 2012. 
Nasledovali single „Labuť“, „Kto je on“ s Robertom Burianom a „L.A.S.K.A.“ s Rakbym. V septembri 2013 vyšiel album "#Nová", spoločne so singlom „Swing“.
V roku 2016 dorobila posledné úpravy na ARMÁDA albume.
V roku 2015 priviedla Dominika na svet syna Petra a vydala sa za priateľa Petra Zvolenského. 
V roku 2016 vydala nový album pre svojich fanúšikov s názvom ARMÁDA. Pre fanúšikov pripravila aj nový MERCH.
V roku 2016 vyhlásila aj svoje prvé turné (ARMÁDA TOUR 2016) v mestách Nitra, Poprad, Trenčín, Banská Bystrica, Humenné. Prebehla už aj druhá časť turné "(ARMÁDA TOUR Jar 2017)" v mestách Nové Zámky, Košice, Bratislava, Lučenec, Žilina. Po skončení turného sa osamostatnila od Mira Jaroša a začala sama vydávať pesničky.V roku 2017 si otvorila vlastne tanečné štúdio VIP dance studio ktoré môžete nájsť v Trnave.

</doc>
<doc id="509409" title="Hanigovský hrad" url="https://sk.wikipedia.org/wiki?curid=509409">
Hanigovský hrad

Hanigovský hrad (Nový hrad, ) je hradná zrúcanina nad obcou Hanigovce, v regióne Horná Torysa, severovýchodne od Lipian, na úpätí Čergovského pohoria. Prístup na hrad je možný z obce Ľutina (žltá turistická značka), resp. obce Hanigovce (zelená turistická značka). Hradné bralo sa nachádza v nadmorskej výške 771 m n.m.
Dejiny.
Doba vzniku hradu je datovaná už v 13. storočí, kde na mieste murovaného hradu stál drevený hrádok. Pôvodný hrad (postavený z dreva) dal vystavať šľachtic "Mikčo" (Mikche) na niekdajšom slovanskom hradisku pôvodného kráľovského majetku hradu Šariš.
Exteriér.
Kamenný hrad mal pôdorys obdĺžnika, o rozmeroch približne 55 x 20 metrov. Celé priestranstvo obklopovalo hradobné opevnenie. Palác mal obdĺžnikový pôdorys s rozmermi 14,7 x 6 metrov a bol dvojpodlažný. Opevnenie nádvoria bolo prispôsobené k prístupovej komunikácií, ktorá vstupovala do nádvoria z južnej strany 2,5 metra širokou bránou zabezpečenou strážnou vežou. V opevnení boli vytesané lôžka pre delá, hrad chránili aj strieľne od jeho prístupnejšej strany. Hradný komplex chránilo predbránie so vstupnou bránou. Na nádvorí boli hospodárske budovy a iné stavby, pravdepodobne drevené, pretože po požiari nezostali po nich žiadne stopy.
Súčasný stav.
Uvádzané objekty sú v interiéri hradu dodnes identifikovateľné. Interiér paláca je až po parapety prízemných okien zasypaný suťou. Opevnenie sa niekde zachovalo aj do výšky 2 až 3 metre a vidno aj lôžka pre delá. Hrad je v literatúre uvádzaný ako zaniknutý, no zachoval sa vo svojej stredovekej podobe. O ruinu sa stará Občianske združenie Novum castrum, ktoré od roku na hrade zrekonštruovalo bránu, zakonzervovalo obranný múr, časť paláca a mnoho iného.
Pozri aj.
Zoznam kultúrnych pamiatok v okrese Sabinov

</doc>
<doc id="509508" title="Hokej na kolieskových korčuliach na Svetových hrách" url="https://sk.wikipedia.org/wiki?curid=509508">
Hokej na kolieskových korčuliach na Svetových hrách

Hokej na kolieskových korčuliach na Svetových hrách bol turnaj v hokeji na kolieskových korčuliach, ktorý sa konal v rámci multišportového podujatia Svetových hier, riadených Medzinárodnou asociáciou Svetových hier (IWGA). Do programu hier bol zaradený hneď na prvých Svetových hrách 1981 v americkom meste Santa Clara a do hier v roku 1993 sa na ňom organizoval pravidelne. Po prestávke v roku 1997 sa opäťtentoraz naposledyobjavil na Svetových hrách 2001 v japonskej Akite. V roku 2005 ho vystriedal ďalší šport Medzinárodnej federácie kolieskových športov (FIRS)inline hokej. Turnaj sa uskutočnil vždy iba v mužskej kategórii. V historických tabuľkách v ňom dominuje družstvo Portugalska, ktoré na piatich turnajoch dokázalo zvíťaziť štyrikrát.
Kvalifikačným kritériom pre účasť na hokejovom turnaji Svetových hier bolo umiestnenie na Majstrovstvách sveta.

</doc>
<doc id="509546" title="Peter Ťažký" url="https://sk.wikipedia.org/wiki?curid=509546">
Peter Ťažký

Mgr. Peter Ťažký (* 22. december 1981 , Brezno) je multiinštrumentalista (organ, fujara, akordeón...), spevák, textár, skladateľ, producent, moderátor, zabávač, starejší, venujúci sa predovšetkým ľudovej tvorbe a folklóru. Zakladateľ a vedúci mužskej speváckej skupiny "Chlapi z Dolnej Lehoty" , projektu "Spievajúci Jánošík" – propagácia fujary v slovenských mestách.
Detstvo a začiatky.
Ako prvorodený syn rodičov Milana Ťažkého a Anny rod. Branišovej, spolu s bratmi Milanom Ťažkým ml. a Miroslavom Ťažkým vyrastal na Horehroní v obci Dolná Lehota. Po ukončení ZŠ ďalej študoval na Gymnáziu Jána Chalupku v Brezne (19962000). Zároveň navštevoval ZUŠ vo Valaskej so špecializáciou akordeón (19882000). Po maturite odišiel do Bratislavy, kde študoval na Pedagogickej fakulte, na Katedre hudobnej výchovy Univerzity Komenského, špecializáciu akordeón. Počas štúdia absolvoval II. cyklus ZUŠ v Bratislave so špecializáciou hry na organ (20022006), takisto sa zúčastňoval rôznych významných workshopov v Európe zameraných na rôzne techniky a štýly spevu.
Kariéra a poslanie.
Už počas štúdií sa venoval umeleckej kariére ako upravovateľ ľudových piesni (od roku 1996), textár, skladateľ, organista v rodnej obci (19962006), zakladateľ a vedúci súboru "Lehotianka" v Dolnej Lehote (19982008). Takisto účinkoval v speváckom zbore Univerzity Komenského v Bratislave – Comenius (20002003) a US Lúčnica (20012009). Založil a viedol ochotnícky divadelný súbor "Petríkovci", kde pôsobil aj ako režisér a herec.
Po štúdiu pracoval ako manažér predaja, finančný poradca a vedúci recepcie, nejakú dobu hrával na lodi. Od roku 2007 sa venuje prevažne umeleckej činnosti a to či už ako starejší na svadbách po celom Slovensku aj v zahraničí, alebo ako organizátor a zakladateľ "Dolnolehotskej parády" (od roku 2007). S rokom 2007 sa spája aj založenie mužskej speváckej skupiny "Chlapi z Dolnej Lehoty", v ktorej pôsobí ako umelecký vedúci, spevák ba skladateľ piesní, ktoré zároveň doprevádza na akordeóne.
Tvorba.
Peter Ťažký vydal 5 CD albumov s ľudovou a autorskou hudbou.
Prvé CD "Keď idú mládenci" naspieval spolu so svojou skupinou v roku 2009, sám si ho hudobne doprevádzal a je autorom polovice skladieb.
V tom istom roku (2009) vydal CD "Čokoláda", ktoré obsahuje len jeho autorské texty ktoré si sám inštrumentálne doprevádzal.
V roku 2010 bola vydaná "Fujara v prírode", ktorá je originálnym prepojením ľudovej piesne, fujary a ďalších tradičných ľudových nástrojov so zvukmi prírody. Radí sa do kategórie relaxačná hudba.
Po roku príprav bolo vydané v roku 2012 CD "Šťastia, zdravia...", ktoré obsahuje koledy striedajúce sa s vinšmi v podaní speváckej skupiny "Chlapi z Dolnej Lehoty".
Piaty album "Kamaráti, bratia.." tak isto naspieval so svojou speváckou skupinou a vyšlo v roku 2013. Na tejto nahrávke sa nachádzajú ľudové aj autorské piesne. 

</doc>
<doc id="509611" title="Stanislav Martinčko" url="https://sk.wikipedia.org/wiki?curid=509611">
Stanislav Martinčko

Stanislav Martinčko (* 11. február 1952, Košice, Česko-Slovensko) je slovenský podnikateľ a politik. V prezidentských voľbách v roku 2014 kandidoval za stranu Koalícia občanov Slovenska.
Profesionálna činnosť.
Martinčko v rokoch 1973 až 1990 pracoval ako vodič kamióna, vedúci dopravy a vodič autobusu. V rokoch 1990 až 2000 podnikal s kovovým šrotom. Od roku 2000 je generálnym riaditeľom firmy KEMAX zaoberajúcej sa výrobou plechov.
Prezidentská kandidatúra.
Kandidatúru do prezidentských volieb v roku 2014 oznámil vo februári 2013, potvrdil v decembri 2013. Martinčko kandidoval za Koalíciu občanov Slovenska, stranu kde pôsobí ako zakladajúci predseda. Medzi hlavné témy kampane patrili problémy v súdnictve, rómsky problém a korupcia. V prvom kole voľby nakoniec získal 2 547 hlasov (0,13 % z odovzdaných hlasov) a zo 14 kandidátov skončil na poslednom mieste.

</doc>
<doc id="509648" title="Západné Alpy" url="https://sk.wikipedia.org/wiki?curid=509648">
Západné Alpy

Západné Alpy sú geomorfologická provincia v západnej časti Álp. Za hranicu medzi Západnými a Východnými Alpami sa považuje údolie Rýna na východe Švajčiarska severne od priesmyku Splügen; na juh od tohto priesmyku tvorí hranicu rieka Liro (údolie Valle Spluga) a jazero Como (na juhu). 
Západný okraj tvorí nížina Rhôny, ktorá oddeľuje Alpy od francúzskeho Centrálneho masívu. Zo severozápadu lemuje Západné Alpy Švajčiarska plošina "(Schweizer Mittelland)", vysočina, ktorá je pokračovaním alpského podhoria, ktoré je tu vtesnané medzi Západné Alpy a Juru. Ako Alpské podhorie, tak aj Jura sa považujú za vonkajšie podoblasti alpského subsystému.
Patria sem tak všetky francúzske, väčšina švajčiarskych a väčšia časť talianskych Álp. 
Západné Alpy sú vyššie než východné a takmer všetky európske štvortisícovky (s výnimkou Piz Bernina) nájdeme v tejto časti. Najvyšším vrcholom Západných Álp, Álp i celej Európy je Mont Blanc () na francúzsko-talianskej hranici.

</doc>
<doc id="509651" title="Jánošíkovo na Ostrove" url="https://sk.wikipedia.org/wiki?curid=509651">
Jánošíkovo na Ostrove

Jánošíkovo na Ostrove je miestna časť obce Okoč v okrese Dunajská Streda.
Vznik osady sa datuje v roku 1947, kedy sa do oblasti medzi Okočom a Hroboňovom nasťahovalo približne 32 rodín z Terchovej.
Obyvatelia sa venovali poľnohospodárstvu - Štátny majetok ,zásobovaní boli pojazdnou predajňou, deti navštevovali školu vo Veľkom Mederi, preto zaviedli autobusovú dopravu ,ktorá ich vozila do školy a zo školy. Obyvatelia z Terchovej sa postupne vrátili do rodného kraja, posledná rodina sa odsťahovala v roku 1977 a po tomto čase osada upadala .ale nevyľudnila.

</doc>
<doc id="509736" title="Jozef Gamrát" url="https://sk.wikipedia.org/wiki?curid=509736">
Jozef Gamrát

MVDr. Jozef Gamrát (* 8. apríl 1960, Sečovce) je slovenský veterinárny lekár a bývalý primátor mesta Sečovce (od roku 2011 do 25. marca 2021). Funkcie primátora sa vzdal po obvinení z testného činu prijímania úplatku.
Štúdium.
Stredoškolské vzdelanie získal na Gymnáziu Sečovce v rokoch 19751979. V rokoch 19791985 absolvoval štúdium na Vysokej škole veterinárskej v Košiciach (od roku 2010 Univerzita veterinárskeho lekárstva a farmácie v Košiciach).
Profesijná kariéra.
Po absolvovaní vojenskej základnej služby (19851986) pracoval ako veterinárny lekár na Štátnom majetku v Trebišove (19861987) a následne v Okresnom veterinárnom zariadení Trebišov (19872001). Od roku 2001 až do svojho nástupu do funkcie primátora mesta Sečovce pôsobil ako veterinárny lekár so súkromnou praxou na Obchodnej 51/24 v Sečovciach.
Politická činnosť.
O funkciu primátora Sečoviec sa neúspešne uchádzal s podporou SDKÚ-DS a KDH vo voľbách do orgánov samosprávy obcí v roku 2006, v ktorých získal 928 platných hlasov (2. miesto za Monikou Bérešovou s 1 182 hlasmi). Ako nezávislý kandidát v komunálnych voľbách v roku 2010 zvíťazil s počtom platných hlasov 2 072. Do úradu oficiálne nastúpil v januári 2011. V komunálnych voľbách 2014 sa ako nezávislý kandidát umiestnil na prvom mieste s počtom hlasov 1 727. Na ustanovujúcom zasadnutí mestského zastupiteľstva 12. decembra 2014 znovu zložil primátorský sľub.
Obvinenie z trestnej činnosti a koniec činnosti.
V dopoludňajších hodinách 18. marca 2021 primátora Gamráta zadržali príslušníci Národnej kriminálnej agentúry Prezídia Policajného zboru v rámci akcie s krycím názvom Feudál. Spolu s ďalšou zamestnankyňou mesta ho vyšetrovateľ obvinil z trestného činu prijímania úplatku, zatiaľ čo ďalšie štyri osoby boli obvinené z prečinu podplácania. Obvinenie sa týka prideľovania nájomných bytov vo vlastníctve mesta a zákaziek pre mesto.
K 25. marcu 2021 sa Gamrát vzdal funkcie primátora. Vo funkcii ho doby zvolenia a ustanovenia nového primátora nahrádza zástupca primátora – poslanec mestského zastupiteľstva Peter Havrila.

</doc>
<doc id="509772" title="Kláštor svätého Petra (Gent)" url="https://sk.wikipedia.org/wiki?curid=509772">
Kláštor svätého Petra (Gent)

Kláštor svätého Petra v Gente (, ) je bývalý benediktínsky kláštor v belgickom Gente.
Bol založený v druhej polovici 7. storočia a najväčší rozkvet dosiahol počas 11. a 12. storočia, kedy sa stal centrom duchovného života vo Flámsku, rodovým kláštorom miestnych grófov a ich pohrebiskom. Súperom o vplyv v okolí bol kláštor sv. Bavona. Úpadok bohatého opátstva prišiel v nasledujúcich storočiach.
V 16. storočí kláštor dočasne obsadili a zničili kalvinisti. Benediktíni sa po čase vrátili a opátstvo bolo po mnohých rokoch znovu obnovené a vystavané v barokovom slohu. V roku 1796 bol kláštor zrušený a majetok rozpredaný.

</doc>
<doc id="509807" title="Kláštor Messines" url="https://sk.wikipedia.org/wiki?curid=509807">
Kláštor Messines

Kláštor Messines bol ženský benediktínsky kláštor s kláštornou školou v belgickom meste Mesen.
Kláštor zasvätený Panne Márii založila v roku 1057 flámska grófka Adela pre tridsať dievčat a dvanásť kanonikov. Potom čo v roku 1067 ovdovela, odcestovala do Ríma, kde prijala z rúk pápeža vdovský závoj a sama do kláštora vstúpila. Zomrela v kláštore v januári 1079 a bola pochovaná v krypte kláštorného kostola sv. Mikuláša. Opátky bývali až do rozpustenia kláštora v roku 1776 ženy z urodzených rodín.

</doc>
<doc id="509808" title="Chloë Sevignyová" url="https://sk.wikipedia.org/wiki?curid=509808">
Chloë Sevignyová

Chloë Stevens Sevignyová (* 18. november 1974, Springfield, Massachusetts, USA) je americká herečka a bývalá modelka.
Filmovým debutom pre ňu bola rola vo filme "Kids" v roku 1995. Aj v nasledujúcich rokoch hrala v prevažne nezávislých filmoch, ako "Americké psycho" (2000), "Party Monster" a "Dogville" (oba 2003). V roku 2013 stvárnila jednu z vedľajších postáv v životopisnom filme "" zaoberajúcom o pornoherečke Linde Lovelace. V roku 2009 získala Zlatý glóbus za rolu v seriáli "Big Love".

</doc>
<doc id="509884" title="Hokej na kolieskových korčuliach na Svetových hrách 2001" url="https://sk.wikipedia.org/wiki?curid=509884">
Hokej na kolieskových korčuliach na Svetových hrách 2001

Hokej na kolieskových korčuliach na Svetových hrách 2001 bol turnaj v hokeji na kolieskových korčuliach, ktorý sa konal v rámci multišportového podujatia Svetových hier 2001. Konal sa v meste Akita, v Japonsku od 17. do 20. decembra 2001, za účasti 6 mužských tímov. Ešte v auguste 2001 figurovali namiesto Austrálie a Anglicka družstvá Talianska a Macaa. Hokejový turnaj sa organizuje od prvých hier v roku 1981, a toto bolo jeho 5. vydanie. Štvrtýkrát na turnaji zvíťazili Portugalčania a stali sa aj posledným víťazom hokejového turnaja na Svetových hrách. 
Všetky zápasy sa hrali v aréne Akita Prefectural Skating Rink. Turnaj sa skladal iba zo základnej časti.

</doc>
<doc id="509908" title="Hlavica (architektúra)" url="https://sk.wikipedia.org/wiki?curid=509908">
Hlavica (architektúra)

 
Hlavica je architektonické zakončenie hornej časti stĺpu, piliera, alebo pilastra. V reze je hlavica spravidla širšia než je prierez drieku stĺpa. Pôvodne slúžila na nadviazanie kladia, prípadne klenby a rebier na stĺp, neskôr sa stala prevažne dekoratívnym prvkom. 
Dejiny.
Jej podoba sa vyvíjala po stáročia a najstaršie hlavice, egyptské aj grécke, prezrádzajú pôvod z architektúry drevených stavieb. V kamennej architektúre spočíval na hlavici spoj dvoch susedných kvádrov, kladia.
Výzdoba hlavíc charakterizuje rôzne obdobia a slohy. Z egyptského staviteľstva sú známe formy, kde základným ozdobným prvkom bol list, alebo kvet, a to parys, lotos, alebo palmeta, a figurálne hlavice v podobe hlavy bohyne Hathor.
Z Prednej Ázie sú známe hlavice zoomorfné - prevažne levie a býčie hlavy.
V klasickej rádovej architektúre bola hlavica charakteristická pre určitý rád - dórska, iónska, korintská, kompozitná a toskánska. Kompozitná hlavica je tvarovo najčlenitejšie, v ďalšom období dochádza k výraznému tvarovému zjednodušovaniu hlavíc; z doby románskej sú známe hlavice kalichové, ihlancové, kubické, košové, poštárové, ale aj figurálne. V gotike sa tvar hlavíc prispôsobuje gotickému tvarosloviu - napr. hlavica kružbová, opäť sa objavujú hlavice vegetabilné (listové), zoomorfné (fantazijné zvieratá) a antropomorfné (maskaron).
V neskorej gotike strácajú hlavice význam a z architektúry ustupujú. Nemiznú však definitívne, objavujú sa v čistej, alebo modifikovanej forme aj v nasledujúcich slohoch, väčšinou ako repliky antických rádov, avšak bohato zdobené, niekedy pozlátené a podobne. V renesancii a v baroku často na polostĺpoch a pilastroch, v klasicizme ako návrat ku starovekým vzorom.

</doc>
<doc id="509949" title="Vlastimil Brodský" url="https://sk.wikipedia.org/wiki?curid=509949">
Vlastimil Brodský

Vlastimil Brodský, priateľmi a kolegami prezývaný Bróďa (* 15. december 1920, Hrušov nad Odrou – † 20. apríl 2002, Slunečná) bol český herec, dlhoročný člen hereckého súboru Divadla na Vinohradech.
Životopis.
V čase jeho štúdia na gymnáziu sa s ním rodičia presťahovali zo Sliezska do Prahy. V decembri roku 1939 zložil skúšky do elévského zboru - súkromnej hereckej školy E.F.Buriana, založenej pri jeho slávnom divadle D40. K pedagógom tu okrem Buriana patrila napr. Lola Skrbková a Nina Jirsíkova. Pôvodne sa tu chcel zlepšiť v tanci (vedel stepovať a dokonca viedol aj tanečné kurz), ale Burian si všimol jeho talent a odporučil mu dráhu hereckú. V sezóne 1939/1940 sa začal Brodský objavovať v zbore v Burianových hrách, prvým samostatným javiskovým prejavom bolo potom v D41 vystúpenie v Zeyerovej "Staré histórii", kde stvárnil úspešne niekoľko osôb a predmetov, napr. muzikanta, nosiča, okno a zámok. Keď nacisti v roku 1941 Buriana zatkli a divadlo zavreli, chvíľu ešte zotrval v tu ustavenom a Františkom Salzerom vedenom "Divadle Na Poříčí", tretej scéne Divadla na Vinohradoch, neskôr spoločne s ostatnými spolužiakmi pomohol rozbehnúť pololegálne divadlo Větrník. Divadlo sídlilo v rokoch 1941 - 1944 v Divadélku pro 99 vo výstavnej sieni U Topičů na Národní třídě, v roku 1944 potom krátko v ženskom klube v ulici Ve Smečkách. Vo Větrníku boli partnermi Brodského napríklad Zdeněk Míka, Zdeněk Řehoř, Stella Zázvorková a konzervatoristi Jaromír Pleskot a Radovan Lukavský. Súbežne s pôsobením vo Větrníku hral aj v Pražském dětském divadle Míly Mellanovej. V roku 1944 odišiel z Větrníka a založil spolu s niekoľkými kolegami "Pražské divadelní studio", ktoré sa však po nevydarenej jednej premiére rozpadlo.
Vrátil sa späť do Větrníka a v máji 1946 odišiel s niekoľkými hercami do Divadla satiry (vtedy ešte nepôsobilo na svojej neskoršej scéne vo Vodičkovej ulici), kde pôsobil v sezóne 1946 - 47 a na chvíľu sa potom ešte vrátil k E.F.Burianovi do divadla D47. 
Sklamaný vtedajším umeleckým a politickým smerovaním svojho majstra prešiel nakoniec so skupinou mladých hercov (O.Krejča, A.Hegerlíková, Z. Řehoř, Z. Dítě) za Jiřím Frejkom, do Divadla na Vinohradech kde zotrval aj po Frejkovom odchode a po vzniku Divadla československej armády a bol členom súboru až do roku 1990 a aj neskôr tu pôsobil ako stály hosť.
V postavách, ktoré stvárnil, objavoval ľudskou obyčajnosť, svoje postavy vystihoval poetickou skratkou, jeho komika bola označovaná za neobyčajne ľudskú. Býval charakterizovaný ako typ herca tragikomického.
Od roku 1946 sa objavoval pravidelne vo filme. Spolupracoval napr. s Otakarom Vávrom, Martinom Fričom a našiel spoločný umelecký pohľad so Zdeňkom Podskalským, v ktorého niekoľkých filmoch sa neskôr objavil. Ako jediný český herec získal cenu Berlínskeho medzinárodného filmového festivalu Zlatý medveď za rolu v nemeckom filme "Jakub lhář", zápornú postavu si zahral aj v oscarovej snímke "Ostře sledované vlaky". V roku 2002 získal Českého leva za najlepší mužský herecký výkon v hlavnej úlohe vo filme "Babí léto". 
Bol tiež výborným rozhlasovým a dabingovým hercom, niekoľko desiatok rokov pôsobil vČeskoslovenskom rozhlase ako populárny škriatok "Hajaja", ktorý čítal každý deň deťom rozprávky na dobrú noc. Na gramofónových platniach vyšli "Hajajovy pohádky" (Supraphon), Brodský nahovoril tiež napr. postavu Švejka v "Osudech dobrého vojáka Švejka" (Ultraphon), Bondyho vo "Válce s mloky" (Supraphon), alebo tatka Šmolku v seriáli Šmolkovia.
Z rozvedeného prvého manželstva s tenistkou Bíbou Křeplkovou pochádza jeho syn Marek Brodský a z rozvedeného druhého manželstva s herečkou Janou Brejchovu pochádza jeho dcéra Tereza Brodská, herečka. 
Dňa 20. apríla 2002 spáchal samovraždu.
Je po ňom pomenovaná ulica v Prahe.
Pochovaný je spolu s rodičmi v Slnečnej, kde mal chalupu, na tamojšom cintoríne.

</doc>
<doc id="510100" title="Vígľašský zámok" url="https://sk.wikipedia.org/wiki?curid=510100">
Vígľašský zámok

Vígľašský zámok alebo Vígľaš je zámok nachádzajúci sa na východnom okraji obce Vígľaš. 
Významné udalosti:
Dejiny.
Počiatky obývania skalného ostrohu nad riekou Slatina môžeme predpokladať už v ranom stredoveku, kedy sa v týchto miestach nachádzalo slovanské hradisko. Neskôr tu vznikol kláštorný objekt, pravdepodobne spravovaný templárskym rádom. Po ich zániku sa majetok dostal do rúk pravdepodobne ďalšiemu rádu Johanitov (neskôr sa začali nazývať Maltézki rytieri), alebo kráľovi Karolovi Róbertovi. Kráľ Karol Róbert z Anjou zakladá v roku 1325 prvý svetský rytiersky rád v Európe - Uhorskú bratskú milíciu – Rád rytierov sv. Juraja. Jeho syn Ľudovít I., zvaný Veľký (z Anjou), pokračoval neskôr ako Veľmajster v rytierskom ráde - Uhorskej bratskej milícii a prijíma do rádu dokonca viacej členov ako jeho predchodca. Ľudovít I. buduje hradné sídlo na Vígľaši, neskôr ho dokončuje Žigmund Luxemburský a dáva ho prestavať na poľovnícky zámok.
Uhorský kráľ, rímsko-nemecký cisár a neskôr i český kráľ Žigmund Luxemburský s manželkou Barbarou Celjskou v roku 1408 zakladajú Rád draka. Prijímajú svojich prívržencov a panovníkov a vytvárajú s nimi koalíciu. Zámok Vígľaš sa stáva miestom stretnutí tohto rádu. Neskôr Žigmund dáva zámok do správy kráľovnej Barbary, ktorá ho spravuje až do jeho smrti. Obľúbeným miestom oddychu je zámok i za vlády kráľa Mateja Korvína. Okolité kráľovské lesy poskytovali množstvo príležitostí na oddych a poľovačky.
V druhej polovici 16. storočia zohral zámok významnú úlohu v protitureckých bojoch. Vtedy k nemu pristavali nové opevnenie so štyrmi nárožnými vežami a udržovali v ňom stálu vojenskú posádku. Roku 1605 sa ho na prechodný čas zmocnili povstalci Štefana Bočkaja. Neskôr sa dostal do súkromného vlastníctva feudálnych rodín. Najskôr ho od roku 1636 vlastnili aj s príslušným panstvom Čákiovci a od roku 1690 až do konca feudalizmu Esterháziovci. Títo ho v 18. storočí prestavali na hradný kaštieľ, takže sa z jeho pôvodného stavu zachovalo pomerne málo (gotická kaplnka a časť opevnenia zo 16. storočia). Zámok naposledy reštaurovali ešte aj v druhej polovici 19. storočia. Počas 2. svetovej vojny bol poškodený a z veľkej časti vyhorel. V roku 1968 vyšiel zaujímavý članok Čo s Vigľašským zámkom v časopise Predvoj IV, č. 7. Autor: Ján Gasper
Rekonštrukcia zámku.
Ruiny zámku boli odkúpené od obce súkromným investorom v roku 2007, kedy sa začal realizovať projekt obnovy zámku pod dohľadom odborníkov z pamiatkových úradov. V roku 2009 sa zahájila samotná obnova hradného opevnenia, priľahlých bášt a zámockého objektu. Rozsiahla rekonštrukcia bola ukončená v roku 2013 a v roku 2014 sa stal zámok oficiálnym sídlom Rádu mečov kruhu. V septembri 2014 bol zámok slávnostne otvorený ako kongresový hotel The Grand Vígľaš**** s poskytovaním wellness služieb.

</doc>
<doc id="510101" title="Holumnický hrad" url="https://sk.wikipedia.org/wiki?curid=510101">
Holumnický hrad

Holumnický hrad alebo (staršie) Holumnický zámok je zrúcanina na vyvýšenine v obci Holumnica. Bol postavený pravdepodobne na prelome 15. a 16. storočia, pričom neskôr bol viackrát upravovaný.
Pôvodne to bola trojpodlažná obytná stavba, opevnená, v goticko-renesančnom štýle. Mala štvorcový pôdorys bez veží. Obvodové múry mali štrbinové strieľne. Našli sa aj zvyšky renesančnej štítkovej atiky.
Dejiny.
Hrad si pravdepodobne dala postaviť niektorá z rodín Berzeviczyovcov, Ujházyovcov alebo Görgeyovcov. Presné záznamy neexistujú, vychádza sa len z iných historických dokumentov. Objekt opustili niekedy v 17. storočí, keď si v obci vybudovali pohodlnejší a reprezentatívnejší kaštieľ. Budova však bola využívaná aj naďalej, či už ako obytné sídlo niektorého člena z rodín, alebo len ako úžitková budova - sklad, sýpka a podobne. Dodnes však nebol vykonaný žiadny archeologicko-pamiatkový výskum, ktorý by tieto informácie definitívne spresnil.
Súčasný stav.
Okolie je husto zarastené vegetáciou, ktorá z väčšej časti rozvaliny zakrýva. To nasvedčuje, že múry sa rozpadli už dávnejšie. Na juhovýchodnej strane stavby je vyvýšenina, ktorá môže ukrývať suť a zvyšky múrov. Na čelnej stene sú vidieť stopy po pavlači, z interiérovej strany sú zreteľné niky. Niekde na múroch sú zachované aj omietky.
Okolité hrady.
Červený Kláštor, Kežmarský zámok, hrad Podolínec, kaštieľ Strážky, Ľubovniansky hrad

</doc>
<doc id="510207" title="Viktor Fedorovyč Janukovyč" url="https://sk.wikipedia.org/wiki?curid=510207">
Viktor Fedorovyč Janukovyč

Viktor Fedorovyč Janukovyč (; ; * 9. júl 1950, Jenakijevo) je ukrajinský politik a prezident Ukrajiny v rokoch 2010 až po jeho zvrhnutie v roku 2014. V prezidentských voľbách v roku 2010 bol so ziskom 48,95 % hlasov zvolený za prezidenta Ukrajiny, úradu sa ujal dňa 25. februára 2010. Po ukrajinskej kríze, ktorá sa začala v novembri 2013 a viedla až k pouličným bojom v Kyjeve, bol dňa 22. februára 2014 zosadený z prezidentského úradu ukrajinským parlamentom. Následne opustil krajinu a skrýval sa na neznámom mieste, neskôr v Rusku. Svoje odvolanie z prezidentského postu neskôr verejne vyhlásil za nezákonné. Za jeho návrat na post prezidenta sa však podľa prieskumov verejnej mienky vyjadrilo iba 4,9 % obyvateľstva. Po skončení nepokojov bol vylúčený zo Strany regiónov.

</doc>
<doc id="510355" title="Željko Komšić" url="https://sk.wikipedia.org/wiki?curid=510355">
Željko Komšić

Željko Komšić (* 20. január 1964) je politikom v Bosne a Hercegovine. 1. októbra 2006 bol zvolený ako zástupca Chorvátov na štvorročné obdobie do Predsedníctva Bosny a Hercegoviny. 3. októbra 2010 bol zvolený do tejto funkcie znovu.
Študoval na univerzite v Sarajeve a neskôr na Diplomatickej škole Edmunda A. Walsha pri Georgetown University vo Washingtone. V priebehu bosnianskej vojny slúžil Komšić v Armáde Republiky Bosna a Hercegovina a dostal Zlatú ľaliu - najvyššie vojenské vyznamenanie udeľované bosniansku vládou. Po vojne vstúpil do politiky ako primátor Sarajeva, potom pracoval ako veľvyslanec Bosny a Hercegoviny vo Juhoslovanskej zväzovej republike a dvakrát ako starosta mestskej časti Novo Sarajevo.
Profesiou je právnik, je predsedom strany Demokratska fronta.

</doc>
<doc id="510438" title="Mních" url="https://sk.wikipedia.org/wiki?curid=510438">
Mních

Mních (lat. "monachus", gr. "monachos" - osamotený), je nositeľ mníšstva, teda spôsobu života zameraného na (nábožensky chápané) zdokonaľovanie človeka, ovplyvneného náboženskými normami, spojeného s askézou a rôznymi záväzkami, a stavu dobrovoľne odriekavého spôsobu života a druhu služby Bohu. Ženským ekvivalentom je mníška.
Mníštvo.
Mníšstvo sa vyvinulo z pustovníctva a rozšírilo sa v kresťanstve, islame, budhizme a iných náboženstvách. Na Slovensku sa možno bežne stretnúť s kresťanskými mníchmi, napríklad z radov františkánov, kapucínov alebo benediktínov. Zriedkavo možno stretnúť mníchov východných náboženstiev, ako je taoizmus, buddhizmus a.i. 
Mnísi žijú väčšinou v komunitách v kláštoroch (monastieroch). Ich spoločný život sa riadi predpismi samostatného kláštora alebo predpismi rehole či kongregácie združujúcej viacero kláštorov. Mních však nie je vždy rehoľník a rehoľník nie je vždy mních.
Kresťanstvo.
V kresťanstve to bolo pôvodne označenie pustovníka. Pustovníci sa neskôr organizovali do kláštorov. 
Rímskokatolícka cirkev.
Na Západe sa neskôr začali organizovať aj do reholí a mních sa stal takmer synonymom slova rehoľník mníšskeho (monastického) rádu. Nesprávne sa ako mních označuje člen ktoréhokoľvek rehoľného rádu alebo kongregácie. Treba však podotknúť, že rehoľné rodiny a rády často združujú mníšske aj nemníšske vetvy svojej tradície, napr. nie všetci dominikáni sú mnísi.
V rímskokatolíckej cirkvi sa ženy po vstupe do kláštora stávajú mníškami až po zložení rehoľných sľubov. Mníšky sa riadia vypracovanými pravidlami jednotlivého rádu do ktorého vstúpili. V katolíckej tradícii existuje celý rad jednotlivých pravidiel, ktorými sa vyznačujú jednotlivé rády. Aj keď odev býva podobný tak sa pri jednotlivých rádoch odlišuje či už strihom habitu alebo jeho farbou (napr. Kongregácia misionárok lásky, ktorú založila Matka Tereza nosí bielo-modrý odev. Všeobecne sa dá povedať, že keď žena vstupuje do kláštora najprv podstupuje počiatočnú skúšobnú dobu, postuláciu, keď sa stáva postulantkou. Toto obdobie býva od šiestich mesiacov do jedného roka, ale to záleží od jednotlivého rádu. Keď zistí spolu s ďalšími v ráde, že je pripravená na život mníšky, postúpi do ďalšieho obdobia, ktoré sa nazýva noviciát. Toto obdobie trvá jeden až dva roky, v ktorom sa ešte uchádzačka nestala mníškou, pretože ešte nezložila rehoľné sľuby. Po tomto období zloží dočasné sľuby, toto obdobie trvá jeden až tri roky. Po tomto období už zloží večné sľuby. Predstavená mníšok, ktorú určili alebo zvolili na čelo ženského kláštora sa nazýva opátka (zastarano "abatiša"). Všeobecne sa nazýva aj matka predstavená.
Pravoslávna a gréckokatolícka cirkev.
Vo východných cirkvách sprvu neexistovali rehole, len monastiere podriadené miestnemu biskupovi alebo patriarchovi. Každý z nich mal vlastný typikon (pravidlá). Vo východných katolíckych cirkvách začali pod vplyvom latinskej cirkvi vznikať rehoľné rády, napr. na Slovensku baziliáni. V pravoslávnej cirkvi rehole neexistujú, zachovala si pôvodný model mníšstva, kde sú monastiere podriadené miestnym biskupom.
Označenie pre kresťanský kláštor východného obradu - pravoslávny alebo gréckokatolícky je monastier. Ak ide o monastier podriadený priamo patriarchovi, nazýva sa lavra. Malá mníšska osada s centrálnym chrámom sa nazýva skít.
Anglikánska cirkev.
Náboženské komunity v celom Anglicku boli zničené za vlády kráľa Henricha VIII, keď oddelil cirkev v Anglicku od pápežstva počas anglickej reformácie. Kláštorom boli odobraté ich pozemky a majetok, a mnísi boli nútení buď žiť sekulárnym životom, alebo museli opustiť krajinu.
Iné kresťanské náboženstvá.
Niektoré reformačné alebo luteránske cirkvi majú menšie kláštorné komunity, ale všeobecne majú menšiu úlohu než je to v katolíckej alebo pravoslávnej cirkvi.
Budhizmus.
Budhistický mních je muž, ktorý prijal tzv. mníšske sľuby. Mníšstvo je jednou z troch možností nasledovania Budhovho učenia. Ďalšími dvomi možnosťami je cesta laika a jogína.
Aj keď mníšske sľuby majú mnísi a mníšky rovnaké, tak budhistické mníšky (bhikkhunis) majú viacej Patimokkha - pravidiel oproti budhistickým mníchom (bhikkhus). Medzi mníchmi a mníškami existuje mnoho rozdielov, ako aj v tradíciách v jednotlivých krajinách Ázie .
Na Taiwane patria mníšky (bhikkhunis) k tradícii budhizmu. Je to predovšetkým vďaka úsiliu Majstra Cheng Yena z budhistickej charitatívnej organizácie Tzu Chi. Na Taiwane dnes majú mníšky pravdepodobne väčší rešpekt a podporu verejnosti, než mnísi. Mníchov a mníšky v tibetskom budhizme rozlišujú tri etapy mníšstva: (rabjung (MA), getshül (MA), a gelong (MA)). Oblečenie mníšok v Tibete je v zásade totožné s oblečením mníchov, ale existujú rozdiely medzi novickým rúchom a gelong rúchom.

</doc>
<doc id="510849" title="Modrí templári" url="https://sk.wikipedia.org/wiki?curid=510849">
Modrí templári

Modrí templári alebo Spravodlivosť v krvi "(angl. Blue Bloods)" je americký dramatický seriál zasadený do policajného prostredia. Seriál sa vysiela od 24. septembra 2010 na CBS.
Dej.
Dej sleduje rodinu Reaganovcov, ktorá sa celá angažuje v policajnom zbore New Yorku. Frank Reagan (Tom Selleck) je Police Commissioner, čiže má na starosti celý policajný zbor New Yorku. Danny (Donnie Wahlberg) je prvotriedny detektív, no často sa neriadi podľa predpisov. Erin (Bridget Moynahan) je asistentka okresného prokurátora Manhattanu. Henry (Len Cariou), Frankov otec, je bývalý Police Commissioner, teraz na dôchodku.
Série a časti.
12. séria.
15. apríla 2021 bola potvrdená dvanásta séria.

</doc>
<doc id="510882" title="Fontána Puk lipy" url="https://sk.wikipedia.org/wiki?curid=510882">
Fontána Puk lipy

Puk Lipy je fontána v Bratislave v mestskej časti Ružinov, ktorá sa nachádza v miestnej časti Pošeň pri križovatke ulíc Ivana Horvátha a Exnárova.
Popis.
Autori fontány sú akad. soch. Alexander Bilkovič a ing. arch. Iľja Skoček.
Odhalená bola v roku 1986.
Fontána bola inštalovaná do už existujúceho bazéna, v ktorom mali byť pôvodne pestované lekná.
Až neskôr bol bazén premenený na fontánu.
To vysvetľuje jeho rozľahlosť a prítomnosť schodíkov vedúcich do neho.
V strede je umiestnená kovová plastika puku lipy.
Okolo je rozmiestnených 5 vodometov, z ktorých strieka voda do výšky 6 metrov vytvárajúca okolo plastiky vodnú hmlovinu, ktorá dúhovo sfarbuje slnečné lúče.

</doc>
<doc id="510988" title="Fontána Vodná ruža" url="https://sk.wikipedia.org/wiki?curid=510988">
Fontána Vodná ruža

Vodná ruža je fontána v Ružinove, Bratislave, ktorá sa nachádza v miestnej časti Pošeň.
Popis.
Fontána Vodná ruža sa nachádza na východnej strane ulice Viliama Figuša-Bystrého pri vyústení Ondrejovovej ulice.
Autori fontány sú akad. soch. Vladimír Farár a ing. arch. Ladislav Pinkavský.
Odhalená bola v roku 1972.
V strede štvorcového bazénu s travertínovým obkladom je umiestnená plastika z duralu, ktorá sa skladá zo sústavy ružíc umiestnených na vysokom pilieri. Voda dopadajúca na lopatky ružíc ich uvádza do pohybu. Preto sa fontána nazýva aj Lopatková alebo Kinetická.

</doc>
<doc id="511316" title="Východoslovenská vodárenská spoločnosť" url="https://sk.wikipedia.org/wiki?curid=511316">
Východoslovenská vodárenská spoločnosť

Východoslovenská vodárenská spoločnosť, a.s. (akronym VVS) je slovenská vodárenská spoločnosť založená v roku 2003 so sídlom v meste Košice. Venuje sa výrobe a distribúcii pitnej a úžitkovej vody, prevádzke kanalizácií a čistiarní odpadových vôd a s tým súvisiacim servisným službám.
História.
Spoločnosť zriadil Fond národného majetku SR 1. mája 2003 transformáciou a privatizáciou štátneho podniku Východoslovenské vodovody a kanalizácie na základe rozhodnutia Ministerstva pre správu a privatizáciu národného majetku SR. Koncepcia transformácie štátneho podniku bola vypracovaná Združením miest a obcí Slovenska už v roku 1994 a v roku 1998 bol tento projekt schválený Ministerstvom pre správu a privatizáciu SR, avšak k realizácii sa pristúpilo až po schválení novej koncepcie transformácie vládou SR v roku 2001.
VVS získala majetok v hodnote 7 300 000 000 SKK a Podtatranská vodárenská spoločnosť, ktorá vznikla z pôvodných odštepných závodov v Poprade, Spišskej Novej Vsi a Starej Ľubovni, prebrala majetok vo výške 1 600 000 000 SKK. Do roka 2005 boli akcie (menovitá hodnota 1 000 SKK) prevedené na mestá a obce, pričom najväčším akcionárom sa stalo mesto Košice (19,4 % podiel).
Ku 31. decembru 2010 mala spoločnosť 845 akcionárov, pričom podiel Fondu národného majetku SR predstavoval 0,82 %.
Periodiká.
Spoločnosť vydáva alebo spolupracuje na vydávaní nasledujúcich periodík, ktoré sú taktiež dostupné online:

</doc>
<doc id="511381" title="Marián Kuffa" url="https://sk.wikipedia.org/wiki?curid=511381">
Marián Kuffa

Ing. et Mgr. Marián Kuffa, Dr.h.c. (* 24. december 1959, Kežmarok) je slovenský rímskokatolícky kňaz, štatutár občianskeho združenia Inštitút Krista Veľkňaza.
Životopis.
V detstve sa venoval karate. S priateľmi tiež chodil opravovať veže kostolov a bavilo ho horolezectvo. Vyštudoval Vysokú školu poľnohospodársku v Nitre.
Pôvodne neplánoval, že by sa stal kňazom. Keď mal okolo 20 rokov, tešil sa, že sa ožení a bude mať deti. Potom sa však pod ním pri výstupe na Gerlachovský štít v roku 1990 odtrhol kus skaly – nasledoval dvadsaťmetrový pád. Záchranárom trvalo 13 hodín, kým ho dopravili do nemocnice. Cítil, že Boh mu vrátil život, a vtedy v ňom dozrelo predsavzatie vrátiť svoj život Bohu – tým, že sa bude venovať ľuďom, ktorí to potrebujú najviac.
V roku 1994 začal pôsobiť ako rímskokatolícky kňaz v Žakovciach. Na opravách fary začal v ťažkých podmienkach pracovať s ľuďmi z diagnostických ústavov, s navrátilcami z väzenia, vrátane tých, ktorí si odpykávali tresty za najťažšie zločiny. „"Vedel som, že keď od týchto ľudí odídem, budem obyčajný teoretik,"“ povedal Kuffa. Časom opravu fary dokončili a pristavali alebo opravili ďalšie objekty.
Jeho brat Štefan Kuffa bol poslancom v NR SR za OĽaNO. 
Vo filme.
O kňazovi Mariánovi Kuffovi a jeho živote boli natočené nasledovné dokumentárne filmy:
Postoj k homosexuálom.
V auguste 2014 vo videoblogu na internetovom portáli časopisu .týždeň označil homosexuálov za „masových vrahov či genocídu národa“ a popritom vyjadruje názor, že „homosexuáli pre svoju orientáciu netrpia“, že „obyčajní homosexuáli vyhynú sami“ a naznačuje, že homosexualitu je možné napraviť. V celom znení: „"Gayovia a lesby sú niekedy horší než tí vrahovia. Primárni (gayovia) za to nemôžu, mám ich tu... Nikto preto netrpí, že je lesba, gej, chcú to zmeniť. To sú tí, ktorí sa chcú zmeniť a chcú sa napraviť. Horší sú tí sekundárni, ktorí nevedia čo od rozkoše, on si už vyskúšal všetky ženy, teraz si chce vyskúšať mužov... Tak si kúpia prokurátorov, sudcov a ešte aj psychiatrov a otočia to: nie ja som chorý, vy ste chorí. A to je to diabolské. A títo, keď takéto zväzky budeme (podporovať), tak to nie sú obyčajní vrahovia, ale ja hovorím, že to sú masoví vrahovia. To je genocída národa... Tí obyčajní homosexuáli vyhynú sami."“ 
V septembri 2014 pri verejnej diskusii na podujatí „Hľa, Tvoja Matka“ v Prešove tieto tvrdenia komentuje slovami: „U mňa v Žakovciach 24 rokov sa starám o homosexuálov. Boh miluje hriešnika, nenávidí hriech!“ Ďalej opisuje: „Keď milujem alkoholika, neznamená, že mu dám fľašku, keď milujem narkomana, neznamená, že mu dám drogu, keď milujem prostitútku, homosexuálov, neznamená, že im dám nezriadený sex. To nie je dobrá matka, dobrý otec, čo všetko dovolí svojím deťom!“ 
Stanovisko biskupov k otázke politického angažovania klerikov.
Dňa 15. novembra 2019 bolo uverejnené nasledovné stanovisko biskupov:
„Angažovanie sa v politických stranách, hoci prostredníctvom druhých osôb, nie je primerané kňazskému stavu. Úlohou kňaza je byť otcom všetkých veriacich, nie vodcom tých, ktorí sa hlásia k určitej strane. Ak v spoločnosti vznikne presvedčenie, že niektorý z kňazov, aj keď z úzadia, ovláda politickú stranu, je nevyhnutné, aby všetky svoje aktivity v tomto smere bezodkladne ukončil. Toto stanovisko sa v aktuálnych okolnostiach týka otca Mariána Kuffu, ale vo všeobecnosti aj každého klerika, ktorý by sa angažoval v činnosti alebo verejnej propagácii politických strán.“
Mons. Stanislav Zvolenský,
bratislavský arcibiskup metropolita
a predseda KBS
Mons. Štefan Sečka,
spišský diecézny biskup

</doc>
<doc id="511458" title="Anestézia" url="https://sk.wikipedia.org/wiki?curid=511458">
Anestézia

Anestézia alebo staršie anestéza je stav celkovej alebo miestnej necitlivosti na podnety, napríklad bolesť, dotyk, teplo, chlad, spôsobený aplikáciou liekov alebo fyzikálne (napr. chladom), s cieľom umožniť bezbolestné vykonanie chirurgického alebo iného bolestivého výkonu. 
Delenie.
Anestézia v medicíne sa rozdeľuje na dve skupiny, anestéziu celkovú a regionálnu (resp. lokálnu).
Etymológia.
Slovo je v slovenčine doložené od 20. storočia. Pochádza z latinského slova anaesthesia, ktoré pochádza z gréckeho slova ἀναισθησία - anaisthésia (význam: bezcitnosť, necitlivosť), ktoré pochádza z gréckeho prídavného mena ἀναίσθητος - anaisthétos (význam: bezcitný, necitlivý). 

</doc>
<doc id="511461" title="Martina Stoesselová" url="https://sk.wikipedia.org/wiki?curid=511461">
Martina Stoesselová

Martina Stoesselová (* 21. marec 1997, Buenos Aires, Argentína) je argentínska herečka, speváčka, modelka a tanečnica. Jej celé meno je Martina Stoessel, známa je aj pod umeleckým menom Tini.
Osobný život.
Narodila sa v Buenos Aires. Je dcérou producenta a režiséra Alejandra Stoessel a Mariany Muzlerovej. Má o rok staršieho brata Francisca. Od malička ju viedli k rôznym druhom umenia. Študovala spev, klavír, hudobnú komédiu, hudobné divadlo a tanec.
Kariéra.
V šoubiznise pôsobí od malička. Ako deväťročná účinkovala v seriáli „Patito Feo“ (Martina). Známou sa stala predovšetkým stvárnením postavy Violetty Castillo v seriáli "Violetta" vysielanom na Disney Channel. Po seriáli Violetta sa uskutočnilo aj turné ViolettaLIVE ktoré malo veľký úspech a podnietilo vznik filmu „Tini el gran cambio de Violetta“ (Tini nový život Violetty), v ktorom si zahrala hlavnú úlohu. Film mal premiéru v máji 2016 a TINI k nemu naspievala 20 piesní v španielčine a v angličtine. Od roku 2017 sa venuje svojej sólovej speváckej kariére pod umeleckým menom TINI. 
V roku 2018 v spolupráci so spevákom Álvarom Solerom a reperom Flo Rida naspievala remix piesne "La Cintura". Taktiež sa stala tvárou novej kampane kozmetickej značky Pantene Argentina. Stala sa porotkyňou v La Voz Argentina v preklade hlas Argentíny.Vydala svoje 2.album s názvom Quiero Volver v preklade "Chcem sa Vrátiť."
2019 spolupracovala so spevákom Jonas Blue na pesničke Wild. Dabovala postavičku Moxy vo filme Ugly Dolls. Spustila 2.Túrne Quiero Volver Tour.
V roku 2020 vydala svoje 3.album z názvom Tini Tini Tini. Na albume sa nachádza 14 piesní. Un beso de Madrid s Alejandro Sanz, Fresa s Lalo Ebratt a mnoho ďalších spoluprác. Tiež sa zúčastnila v La Voz España (Hlas Španielska) ako poradkyňa spevákovi Alejandro Sanz.

</doc>
<doc id="511631" title="Liga majstrov UEFA vo futsale" url="https://sk.wikipedia.org/wiki?curid=511631">
Liga majstrov UEFA vo futsale

Liga majstrov UEFA vo futsale (), do roku 2018 nazývaný Pohár UEFA vo futsale (), je európska futsalová klubová súťaž mužov, ktorú organizuje Európska futbalová únia (UEFA). Vznikla v roku 2001, keď nahradila svojho nepriameho predchodcu, Klubové majstrovská Európy vo futsale (neorganizovala ho UEFA). Najúspešnejším klubom súťaže je španielsky klub Inter Movistar FS, ktorý v nej zvíťazil 5-krát.
Víťaz získava 40 cm vysokú a 7,5 kg vážiacu trofej zo zliatin kovu a plexiskla na 1 rok, potom ju vracia do UEFA a ostáva mu iba zmenšená replika trofeje. Pravú trofej získava natrvalo po 3 víťazstvách za sebou alebo po 5 víťazstvách celkovo.
Najvyššie víťazstvo, ktoré bolo dosiahnuté v súťaži, sa odohralo v sezóne 2004/05, keď belgický tím Action 21 Charleroi vyhral nad albánskym Olimpic Tirana výsledkom .
Štruktúra súťaže.
Súťaže sa môžu zúčastniť iba majstri svojich krajín. Výnimkou je celkový víťaz Ligy majstrov, ktoré má zaručený automatický postup aj v nasledujúcej sezóne. Ďalšie 3 najlepšie krajiny z európskeho rebríčka pre nasadzovanie tímov môžu postaviť aj svoj druhý klub. Súťaž pozostáva z niekoľkých kôl: kvalifikačného, hlavného a elitného kola. Najlepšie 4 družstvávíťazi elitných kôlsa kvalifikujú do tzv. final four (od sezóny 2006/07).

</doc>
<doc id="511721" title="Jalal Suleiman" url="https://sk.wikipedia.org/wiki?curid=511721">
Jalal Suleiman

Ing. Jalal Suleiman, PhD. (* 1. december 1965, Wreida, Sýria) je slovenský prekladateľ a politik, súčasný podpredseda Komunistickej strany Slovenska pre zahraničnú spoluprácu.
Životopis.
Jalal Suleiman sa narodil v malej dedinke Wreida na okraji sýrskej púšte v roku 1965. Weirda sa nachádza neďaleko od starobylého mesta Homs. V roku 1985 prišiel študovať do vtedajšieho Československa. Štúdiá, ktoré absolvoval na Strojníckej fakulte Slovenskej technickej univerzity v Bratislave ukončil s titulom inžinier, pričom neskôr získal aj doktorát v odbore chemické stroje. Po doktoráte na Strojníckej fakulte v Bratislave, kde potom aj prednášal, prešiel pracovať do súkromnej firmy.
Jeho ľavicové cítenie ho priviedlo v roku 2003 do Komunistickej strany Slovenska. Pôsobil ako prezident Slovensko-arabského centra, ktoré v rokoch 20102013 vydávalo v arabčine písaný časopis Mosty, zaoberajúci sa najmä Slovenskom a udalosťami v ňom prebiehajúcimi. Mosty sa zaoberali na prezentáciou Slovenska v jedenástich krajinách arabského sveta, ako aj reklamou slúžiacou slovenským podnikateľom. Neskôr však bolo jeho vydávanie kvôli nedostatku finančných prostriedkov zastavené.
Jalal Suleiman pochádza z kresťanskej rodiny. Je pravoslávneho vyznania. Jeho otec, Mitanos, bol určitú dobu ašpirantom na post kňaza. Matka, Lurdes Suleiman, rodená v San Paulo v Brazílii, je komunistickou funkcionárkou v Komunistickej strane Sýrie.
Je autorom ojedinelej publikácie o slovensko-arabskej konverzácii a základoch slovenského a arabského jazyka Slovensko-arabská a arabsko-slovenská komunikácia.
Politická kariéra.
Suleiman je ľavicovo orientovaný, presadzuje sociálnu spravodlivosť a demokratické práva a mier, socialistickú Európu. Zúčastňuje sa a spoluorganizuje demonštrácie zamerané proti členstvu Slovenska v NATO či politike USA.
V roku 2014 kandidoval z druhého miesta vo voľbách do Európskeho parlamentu. Po zohľadnení prednostných hlasov (Suleiman získal 1 395) skončil na treťom mieste v kandidátnej listine. KSS získala 1,51 % a žiaden mandát nezískala. V parlamentných voľbách v roku 2016 kandidoval z druhého miesta kandidátky KSS. Strana však získala iba 0,62 % a do Národnej rady sa nedostala. V novembri 2017 tiež kandidoval za Komunistickú stranu do funkcie predsedu VÚC vo voľbách do VÚC v BSK, ale nebol zvolený, keď skončil na 13. mieste so ziskom 0,30 % hlasov.
Suleiman kandiduje do Európskeho parlamentu vo voľbách v máji 2019 z druhého miesta kandidátky koalície KSS-VZDOR.

</doc>
<doc id="511762" title="Kareta obrovská" url="https://sk.wikipedia.org/wiki?curid=511762">
Kareta obrovská

Kareta obrovská ("Chelonia mydas") je druh veľkých morských korytnačiek z čeľade karetovitých. Zahŕňa tri poddruhy:
Kareta obrovská obýva viacmenej všetky moria v tropickom a subtropickom pásme.
V dospelosti sú jej jedinými nepriateľmi väčšie druhy žralokov (najmä žralok tigrí) a človek, pred ktorým je však zvyčajne ako ohrozený druh chránená - je napríklad na zozname Dohovoru o medzinárodnom obchode s ohrozenými druhmi voľne žijúcich živočíchov a rastlín. Ľudia jej však škodia aj neúmyselne, či už znečistením, alebo pri rybolove, kedy často uviazne v sieti s rybami. Korytnačie mláďatá sú navyše ohrozované aj niektorými zvieratami, napríklad morskými cicavcami a krabmi. Vajcia kladie do piesku, aby boli lepšie chránené pred predátormi.

</doc>
<doc id="511842" title="Most Míru" url="https://sk.wikipedia.org/wiki?curid=511842">
Most Míru

Most Míru () v obci Dolní Loučky je železničný viadukt, ktorý sa nachádza na trati Brno – Havlíčkův Brod. Prekonáva údolie s riečkou Libochůvkou a cestou Dolné Loučky – Kuřimské Jestřabí. Postavený bol v rokoch 1940-1952.
Dejiny.
Dolnoloučský viadukt s dĺžkou 282 m a maximálnou výškou 42 m sa nachádza v km 37,099–37,381 novej trati medzi Brnom a Havlíčkovým Brodom, o ktorej stavbe sa rozhodlo v roku 1938. Úsek medzi stanicami Tišnov a Řikonín mala stavať pražská firma Ing. Zdenko Kruliš. Pretože most na Tišnovskej strane nadväzuje násypom na Loučský tunel, ktorý bol razený od jesene 1939, začala samotná stavba viaduktu v lete 1940 po tom, čo bolo jasné, kam dosiahne násyp tvorený horninou vyrúbanou z tunela.
Vtedajší projekt počítal s oceľovým viaduktom na betónových pilieroch o šiestich alebo siedmich poliach. Budovanie prvého piliera, tišnovskej opory, sa začalo v septembri 1940. V lete 1941 však bola stavba prerušená, pretože kvôli nedostatku ocele, ktorá bola primárne určená pre vojenské účely, musel byť most preprojektovaný na trinásťklenbový betónový viadukt, ktorého líca pilierov sú tvorené žulovými kvádrami. Po obnovení prác bola opora na Tišnovskej strane upravená, postupne boli v rokoch 1942 a 1943 postavené piliere č. 2-6 (č. 2, 3 a 5 až k päte klenieb), bola postavená podzemná časť piliera č. 8 a bolo začaté budovanie základov piliera č. 12. Stavebná aktivita sa ale vzhľadom k postupujúcej vojne spomaľovala, až bola k 31. decembru 1943 úplne zastavená.
Stavba trate bola obnovená v roku 1946, na začatie prác na moste pri Dolných Loučkach malo dôjsť na jar 1947. Kvôli nedostatku pracovných síl, cementu aj žulových kvádrov požiadal v septembri 1946 stavebný dozorca Petr Havránek o zmenu projektu. Miesto nevybudovaných pilierov č. 7-12 mal byť podľa neho postavený dlhý betónový oblúk, čím by sa výrazne ušetrilo. Projektanti na riaditeľstve ČSD navrhli niekoľko variantov s rôznym rozpätím hlavného oblúka, z ktorých bola vyhodnotená ako najlacnejšie verzia s rozpätím 110 m (vtedy najväčší železobetónový oblúk v strednej Európe). Celkový návrh bol schválený na jar 1950, ešte v tom istom roku došlo k obnoveniu prác na viadukte.
Podnik "Stavby silnic a železnic", ktorého súčasťou bola aj znárodnená firma "Kruliš", najprv realizovala betónové klenby na už postavených pilieroch, ktoré boli dokončené na jar 1951. Následne prebiehali prípravy na stavbu chýbajúcej časti mosta. K schváleniu nového projektu došlo v auguste 1951. V pôvodnej podobe, teda s obkladom žulovými kvádrami, bol vybudovaný pilier č. 8, ktorý však bol zmenšený na šírku dvoch metrov. Na zvyšnej časti jeho zväčšeného základu vznikol betónový pilier č. I a na druhej strane údolia pilier č. II. Časť základov pôvodného piliera č. 12, existujúca od roku 1943, bola zasypaná. Od jari 1951 bolo stavané debnenie pre veľký oblúk, ktorého betonáž prebiehala od 22. októbra do 22. decembra 1951. Výstuž oblúku mala hmotnosť 190 ton (celého mosta 420 ton). Kvôli nedostatku dreva bolo pre podopretie debnenia použité rúrkové lešenie, vtedy najrozsiahlejšie na svete. Celková hmotnosť lešenia bola 790 ton, spotrebovaných bolo viac než 160 km rúrok a vyše 102 tisíc spojok. Po dokončení oblúku boli betónované stojky a mostovka, ako posledná potom doska medzi pilierom č. II a Panáčkovou skalou na žďárskej strane.
Stavba viaduktu bola dokončená v auguste 1952. Doprava na trati bola slávnostne zahájená 20. decembra 1953.

</doc>
<doc id="511873" title="Natalia Vladimirovna Poklonská" url="https://sk.wikipedia.org/wiki?curid=511873">
Natalia Vladimirovna Poklonská

Natalia Vladimirovna Poklonská (, * 18. marec 1980) je ruská a ukrajinská právnička a politička, vrchná štátna zástupkyňa Krymskej republiky (2014 - 2016).
Životopis.
Vyštudovala pobočku Charkovskej štátnej univerzity vnútornej bezpečnosti v Jevpatorii, po skončení štúdia nastúpila na štátne zastupiteľstvo v Simferopole. Následne začala pracovať pre štátne zastupiteľstvo v ukrajinskom hlavnom meste, Kyjeve. 25. februára 2014 podala demisiu. Rezignácia nebola prijatá a Poklonská odišla na dovolenku na Krym. V Simferopole ponúkla svoju pomoc vláde Krymu. 11. marca 2014 bola vymenovaná za štátnu zástupkyňu Krymskej autonómnej republiky; pred ňou štyria ľudia túto funkciu odmietli. Jej pôsobnosť pokračovala aj po separácii Krymu od Ukrajiny. Výrazne vystupovala proti protestujúcim a opísala zmenu vlády v Kyjeve ako "protiústavný prevrat".
Popularita.
Ihneď po svojom zvolení do funkcie v marci 2014 zvolala Poklonská konferenciu, ktorej záznam sa dostal na internet. Video s názvom "New Attorney General of Crimea is beautiful" (tj "Nová generálna prokurátorka Krymu je krásna") sa rozšírilo po východnej Ázii, predovšetkým Číne a Japonsku. Napriek tomu, že video bolo bez prekladu, v priebehu niekoľkých dní ho videlo viac ako 300 tisíc ľudí. Nasledovala veľká odozva, napríklad sa na internete objavilo množstvo fan-artu v štýle anime a mangy, ľudia sa začali zaujímať o súkromie Natálie a z prokurátorky sa stal prakticky internetový fenomén.

</doc>
<doc id="512083" title="Miroslava Ábelová" url="https://sk.wikipedia.org/wiki?curid=512083">
Miroslava Ábelová

Miroslava Ábelová (* 31. január 1985, Bojnice) je slovenská poetka, rozhlasová redaktorka, občasná textárka.
Vyštudovala žurnalistiku v Bratislave. V roku 2010 získala Cenu Rudolfa Fabryho. V roku 2012 vyhrala súťaž "Básne Asseco Solutions". Prvýkrát publikovala v kolektívnej zbierke "Sólo pre 9 hlasov" v roku 2011, v tom istom roku jej vyšla vlastná zbierka básní "Striptíz". O rok neskôr zvíťazila pod pseudonymom Pán A v anonymnej literárnej súťaži Básne 2012 s cyklom básní "Niečo originálne". V roku 2014 jej vyšla básnická zbierka "Na!", v roku 2016 básnická zbierka "Básničky pre domáce paničky". V roku 2018 prichádza so zbierkou "Večný pocit nedele". „Zbierka sa dotýka toho, čím v posledných rokoch autorka aj množstvo ďalších žien žije. Sociálny tlak na tridsiatničky, ktoré od istého momentu každý deň počúvajú otázku, kedy už konečne budú mať deti. Nemožnosť naplniť očakávania. Zmätené pocity, ak sa im podarí tieto očakávania okolia naplniť. A pocity, ktoré prichádzajú po narodení dieťaťa, strach, obavy, stres, únava. „Telesnosť, materstvo, nové priority, strata identity, hľadanie a získanie tej novej, možno to vystihuje moju novú knihu, ako aj nový život poetky Mirky Ábelovej,“ hovorí poetka, podľa ktorej je tehotenstvo našou spoločnosťou zromantizované.
Je členkou literárno-hudobného zoskupenia básnikov, hudobníkov a performerov Vítrholc. Na Rádiu_FM moderuje poetickú desaťminútovku Nedeľná chvíľka poézie_FM. Autorsky sa podpísala pod texty českého hudobníka Davida Kollera (album ČeskosLOVEnsko, za ktorý získali sošku českej akadémie Anděla). Pracuje ako hovorkyňa environmentálnej organizácie Greenpeace Slovensko. Toho času je na rodičovskej dovolenke, má syna Viliama Bieleného (* 3. júl 2017, Bratislava).

</doc>
<doc id="512363" title="Vysielač Sucha Góra" url="https://sk.wikipedia.org/wiki?curid=512363">
Vysielač Sucha Góra

Vysielač Sucha Góra alebo sa nachádza v centrálnej časti Podkarpatského vojvodstva, neďaleko Krosna v juhovýchodnom Poľsku. 
Železobetónová konštrukcia 116 m vysokého vysielača na nachádza asi 6 km severovýchodne od Krosna, na rovnomennom vrchu, vysokom . Do prevádzky bol uvedený v roku 1962 a zabezpečuje šírenie signálu pre rozsiahle územie juhovýchodného Poľska. Zabezpečuje vysielanie televíznych a rozhlasových programov, ktoré sú vďaka polohe vysielača a vysokým vyžiareným výkonom zachytiteľné aj na časti východného Slovenska. 
Vysielanie.
V súčasnej dobe je možné z vysielača prijímať:

</doc>
<doc id="512413" title="Kravaťáci" url="https://sk.wikipedia.org/wiki?curid=512413">
Kravaťáci

Kravaťáci (orig. "Suits") je americký dramatický seriál o fiktívnej právnickej firme Pearson Hardman v New Yorku. Seriál sa vysielal v Spojených štátoch na káblovej stanici USA Network od 23. júna 2011 do 25. septembra 2019. Na Slovensku ho začala vysielať TV JOJ od 9. apríla 2014.
30. januára 2018 bola potvrdená ôsma séria, v ktorej už však neúčinkujú Patrick J. Adams a Meghan Markle. 23. januára 2019 bolo oznámené, že deviata séria bude mať 10 častí a zároveň bude posledná.
Spin-off.
8. marca 2018 bolo oznámené, že USA Network nakrúti spin-off s Ginou Torres v hlavnej roli. Seriál má názov "Pearson" a začal sa vysielať 17. júla 2019, spolu s deviatou sériou "Kravaťákov".

</doc>
<doc id="512543" title="Epidémia eboly v západnej Afrike v rokoch 2013 až 2016" url="https://sk.wikipedia.org/wiki?curid=512543">
Epidémia eboly v západnej Afrike v rokoch 2013 až 2016

Epidémia eboly v západnej Afrike v rokoch 2013 až 2016 bola epidémia eboly (presnejšie eboly vyvolanej vírusom z druhu Zaire ebolavirus), ktorá vypukla v decembri 2013 a skončila sa v roku 2016 v západnej Afrike.
Situácia na jeseň 2014.
Prehľad situácie.
Počtom nakazených ide o doteraz vôbec najväčšie vypuknutie eboly. Vyvola ho konkrétne druh Ebolavirusu nazývaný Ebola virus (jediný vírus z druhu Zaire ebolavirus). Prvý výskyt choroby bol v decembri 2013 v južnej Guinei (oznámený bol WHO až v marci 2014), odtiaľ sa choroba šírila do susedných dvoch krajín a sekundárne diaľkovým cestovaním aj do niekoľkých ďalších štátov (medzi nakazených v afrických krajinách sa rátajú aj nakazené osoby neskôr evakuované z postihnutých oblastí domov do európskych krajín). Celkový prehľad je k 12. októbru 2014 takýto: 
K 12. októbru 2014 bolo nahlásených celkovo 8997 nakazených (z toho 5006 nakazených laboratórne potvrdených) a z týchto 8997 zomrelo 4493 osôb (čo je smrtnosť 50 %).
Symptómy choroby.
V epidémii bol k 14. septembru (teda po 9 mesiacoch trvania od vypuknutia choroby) hlásený takýto výskyt symptómov: horúčka (87 %), únava (76 %), nechutenstvo (64 %), zvracanie (67,6 %), hnačka (66 %), bolesti hlavy (53 %), bolesti brucha (44 %), bolesti svalov (39 %), bolesti kĺbov (39 %), bolesti hrude (37 %), kašeľ (30 %), ťažkosti s dýchaním (23 %), ťažkosti pri prehĺtaní (33 %), zápal spojoviek (21 %), bolesti hrdla (22 %), zmätenosť (13 %), čkanie (11 %), žltačka (10 %). Ostatné symptómy sa vyskytli u menej než 10 % pacientov, vrátane vyrážky (6 %).. O symptómoch pozri aj článok choroba vyvolaná vírusom Ebola.
Reakcie na epidémiu.
Rôzne štáty (napr. Austrália, Kanada, Čína, Kanada, Francúzsko, Kuba, Nemecko, USA, Spojené kráľovstvo, Česko) a medzinárodné organizácie darovali finančné a iné prostriedky na pomoc v boji proti epidémii. Napríklad EÚ boju proti chorobe venovala 150 miliónov EUR a Hospodárske spoločenstvo západoafrických štátov 250 000 USD.

</doc>
<doc id="512660" title="Leymah Gboweeová" url="https://sk.wikipedia.org/wiki?curid=512660">
Leymah Gboweeová

Leymah Roberta Gbowee (* 1. február 1972, Monrovia, Libéria) je libérijská politička a mierová aktivistka. Založila mierové hnutie, ktoré v roku 2003 pomohlo ukončiť druhú libérijskú občiansku vojnu (1999 – 2003).
V rámci hnutia burcovala libérijské ženy, aby pomohli ukončiť krvavú občiansku vojnu, ktorá v krajine trvala 13 rokov. Zorganizovala spoločné modlitby a nenásilné protesty, rad tamojších kresťaniek i moslimiek presvedčila (podobne ako v Aristofanovej divadelnej hre Lysistrata zo starovekého Grécka), aby odopreli svojim mužom pohlavný styk, kým sa neprestane bojovať. Prispela k uzavretiu mierovej zmluvy medzi vládou a zástupcami dvoch hlavných povstaleckých skupín v auguste 2003. Podnecovala ženy k účasti v prezidentských voľbách v novembri 2005, ktoré vyhrala Ellen Johnson-Sirleafová, vôbec prvá prezidentka na africkom kontinente.
V roku 2011 bola spolu s libérijskou prezidentkou Ellen Johnsonovou-Sirleafovou a jemenskou političkou a novinárkou Tawakkul Karmánovou ocenená Nobelovou cenou za mier za ich nenásilný boj za práva žien. Porota ocenila jej aktivitu naprieč etnickým a náboženským spektrom, ktorou prispela ku koncu vojny vo svojej krajine, aj jej zasadzovanie sa za účasť žien vo voľbách.

</doc>
<doc id="512698" title="Stjepan Tomislav Kolaković-Poglajen" url="https://sk.wikipedia.org/wiki?curid=512698">
Stjepan Tomislav Kolaković-Poglajen

Stjepan Tomislav Kolaković-Poglajen, rodným menom Poglajen (* 8. september 1906, Podgorač, Chorvátsko – † september 1990, Paríž, Francúzsko) bol chorvátsky kňaz, člen jezuitského rádu. Výrazne sa angažoval v evanjelizačnej činnosti, kládol zásadný dôraz na aktívne žité kresťanstvo. Usiloval sa o väčšie zapojenie laikov do života cirkvi, na Slovensku aj v českých krajinách zakladal krúžky veriacich zvané "Rodina", významne sa podieľal na rozvoji katolíckeho disentu. 
Život.
Tomislav Poglajen študoval filozofiu, teológiu a sociológiu. Bol ovplyvnený názormi Emmanuela Mourniera, Roberta Schumana alebo kardinála Josepha Cardijna. V roku 1935 bol v belgickom meste Leuven vysvätený na kňaza. Bol kňazom a členom jezuitského rádu. V Záhrebe v rokoch 1937 až 1941 pracoval ako redaktor jezuitského "časopisu Život", ktorý bol v tom čase najvplyvnejším katolíckym periodikom v krajine. Aj vďaka časopisu sa stal verejne známy svojimi protikomunistickými a protinacistickými postojmi. 
Od roku 1940 Poglajen, ktorý hovoril niekoľkými svetovými jazykmi, prednášal sociológiu v Záhrebe. Toho istého roku sa stal profesorom sociológie a morálnej teológie u jezuitov v Sarajeve. Keď na neho v roku 1941 zameralo svoju pozornosť gestapo, odišiel do bezpečnejšieho Splitu, ktorý bol vtedy pod správou talianskych fašistov. Tu pôsobil až do roku 1943, keď mu opäť hrozilo nebezpečenstvo. Vďaka iniciatíve slovenského diplomata Jozefa Ciekera sa presunul na Slovensko a začal používať dievčenské meno svojej matky - Kolaković. 
V septembri 1943 sa dostal na Slovensko, kde pôsobil až do roku 1946. Bol charizmatickým lídrom hnutia katolíckych laikov a na Slovensku zakladal krúžky takzvanej "Rodiny", ktoré sa stali základom podzemnej cirkvi. 
Zúčastnil sa Povstania. Neznamenalo to potrebu bojovať, naopak, mnohí veriaci povstalci sa dožadovali slúženia omší a bohoslužieb, čo bez kňazov nebolo možné. Uvedomoval si to aj banskobystrický biskup Andrej Škrábik, ktorý odmietol opustiť „povstaleckú“ Bystricu a samotné povstanie ani neodsúdil, ani otvorene nepodporil. Ostatní biskupi, s istou výnimkou Pavla Gojdiča, ktorý bol najotvorenejším kritikom Tisovho režimu, zachovávali prísnu pasivitu a mlčali. K jeho sympatizantom patril gréckokatolícky biskup, blahoslavený Pavol Gojdič aj po vojne. 
Neskôr pôsobil aj v Prahe, kde tiež vznikol krúžok Rodiny. Angažoval sa v ňom napr. teológ Josef Zvěřina alebo profesorka Růžena Vacková, neskôr Oto Mádr. Medzi osobnosti, ktoré Kolakovića podporovali, patrili aj neskorší českí kardináli Josef Beran a Štěpán Trochta.
Vatikánsky špión.
Keď vojna skončila Kolakovič sa stal pre komunistov vatikánskym špiónom a spolu s viacerými jeho študentmi ho zatkli a vyšetrovali. Rozhodujúci útok proti kresťanom začal až po roku 1948. To však už Kolakovič nežil v Československu. Jeho najbližší žiaci, Vladimír Jukl a Silvester Krčméry, prešli s desiatkami ďalších členov Rodiny väzením, aby sa neskôr v 60. rokoch stali  vodcami podzemnej cirkvi. A okrem všetkého, čo sa od Kolakoviča naučili, ťažili aj z toho, že vďaka účasti v povstaní neboli diskreditovaní svojím postojom k Tisovmu totalitnému režimu. Vďaka tomu dnes odkaz Povstania spája všetkých, vrátane katolíkov. 
Po roku 1946.
V roku 1946 odišiel z Česko-Slovenska do Belgicka. O ďalšom Kolakovićovom pôsobení existujú len kusé a nie vždy doložené správy, uvádza Václav Vaško. Zdržiaval sa v Ríme, v New Yorku, v Indii sa stretol s Matkou Terezou, navštívil Čínu. Koncom 70. rokov nechal z Viedne pozdravovať slovenskú i českú Rodinu. Kedy, kde a ako zomrel, zostáva neznáme. Pravdepodobne v Paríži, snáď v roku 1981, snáď v roku 1990.
Stretnutie s Václavom Vaškom.
Zásadné bolo stretnutie s Kolakovićom pre život katolíckeho aktivistu, neskoršieho politického väzňa Václava Vaška. "„Od stretnutia s Kolakovičom datujem svoju konverziu od tradičného katolicizmu k uvedomelému a angažovanému kresťanstvu... Predstava, že sa mám stať apoštolom a že je to vlastne poslaním každého kresťana, ma v celom mojom ďalšom živote striedavo uchvacovala a deprimovala, podľa toho, či som sa k svojmu novému ideálu blížil alebo sa od neho vzďaľoval.“"

</doc>
<doc id="512727" title="Vendelín Bohboj Kutlík" url="https://sk.wikipedia.org/wiki?curid=512727">
Vendelín Bohboj Kutlík

Vendelín Bohboj Kutlík (* 5. apríl 1834, Stará Pazova - † 4. jún 1904, Bratislava) bol slovenský advokát, básnik, publicista, národný buditeľ a organizátor kultúrneho života.
Životopis.
Narodil sa v Starej Pazove v dnešnej autonómnej oblasti Vojvodina na severe Srbska ako tretie dieťa (celkom mal sedem súrodencov) v evanjelickej, národne uvedomelej rodine. Vendelínovi rodičia - Ján a Jozefína Jaroslava, rod. Potocká - pochádzali z Oravy, resp. z Liptova. Medzi krajanov vo Vojvodine sa presťahovali potom, ako tu Vendelínov otec po skončení štúdií dostal miesto učiteľa. Tu malý Vendelín prežil prvých desať rokov života. V roku 1844 sa rodina presťahovala do juhomaďarského Pitvaroša. Tu sa spriatelil s Michalom Mudroňom a priateľstvo s neskorším známym advokátom vydržalo až do smrti.
Na mladého Vendelína malo nepochybne vplyv priateľstvo jeho otca s Ľudovítom Štúrom ako aj otcova osvietenecká činnosť.
Po skončení ľudovej školy študoval na gymnáziách v Sarvaši a v Banskej Štiavnici. Spolu s Michalom Mudroňom a Michalovým bratom Pavlom sa po maturite zapísal na štúdium práva v Prešporku. Právnickú akadémiu dokončil, s osemročným prerušením stráveným vo vojenskej službe, v roku 1862. Hneď nato nastúpil praxovať do advokátskej kancelárie svojho priateľa Michala Mudroňa a po zložení advokátskej skúšky v roku 1866 v Budapešti sa stal tajomníkom novovymenovaného liptovského župana Jána Francisciho.
Ešte počas advokátskej praxe u Michala Mudroňa začal vyvíjať národne orientovanú činnosť hlavne medzi slovenskými študentami. Tí ho navštevovali v jeho prešporskom byte, kde sa konali literárne schôdzky, historické besedy; tu aj, podľa vzoru štúrovcov, organizovali výlety mládeže na Devín.
Počas pôsobenia u Francisciho sa zoznámil so svojou neskoršou manželkou Boženou, rod. Hodžovou (1847 - 1936), dcérou jedného z najvýznamnejších štúrovcov Michala Miloslava Hodžu. 
V roku 1867 si Vendelín (Vendko) Kutlík otvoril advokátsku kanceláriu v Trnave. Počas nasledujúcich siedmich rokov (do roku 1874) sa nezmazateľne zapísal nielen do právnického ale aj kultúrneho života mesta. Medzi tunajšími obyvateľmi organizoval kultúrny život (napr. usporadúval divadelné predstavenia preslávené v širokom okolí, založil tu kultúrne združenie "Beseda slovenská" a pod.).
Roky pôsobenia v Trnave priniesli aj zmeny v jeho osobnom živote. Narodili sa mu tu tri z celkom piatich detí: 28. októbra 1869 najstarší syn Vladimír, 18. júla 1871 dcéra Elena a v roku 1874 druhá dcéra Viera (zvyšné dve deti - syn Igor (nar. r. 1876) a dcéra Mária (r. 1878) sa narodili už v Bratislave). Syn Vladimír bol úradníkom, dcéry Elena a Viera (rovnako ako aj najmladšia Mária) boli učiteľkami. Elena (vydatá Ivanková - v novembri 1904 sa vydala za advokáta dr. Milana Ivanku) bola navyše pomerne úspešnou spisovateľkou
V roku 1875 Vendelín Kutlík s rodinou presídlil do Bratislavy a nasťahoval na do bytu v nájomnom dome na Panenskej ulici (dnes Panenská č. 17). Byt sa stal miestom stretávania národne orientovaných študentov. Tieto stretnutia ako aj jeho národnobuditeľská a osvietenecká činnosť však spôsobili rodine veľké problémy. V čase síliaceho národnostného útlaku ho pre jeho aktivity obvinili z panslavizmu a zakázali mu ďalšiu advokátsku prax. Podobne ako jeho, opatrenia štátnej moci postihli aj Vendelínove deti (napr. syna Vladimíra, ktorý verejne vystúpil na otcovu obranu, vylúčili zo všetkých škôl v Uhorsku a dcéry, učiteľky Mária a Viera, sa nesmeli zamestnať na štátnych školách). 
Rodina bola zničená materiálne i morálne. Z tejto potupy sa Vendelín Kutlík nespamätal až do svojej smrti začiatkom júna 1904.
Telesné ostatky významného národovca spolu s ostatkami jeho manželky (svojho manžela prežila o tridsaťdva rokov, zomrela 10.4.1936) dnes odpočívajú pod jednoduchým náhrobkom v spoločnom hrobe na bratislavskom evanjelickom Cintoríne pri Kozej bráne. Nad jeho hrobom je vztýčený mramorový kríž nesúci úvodné slová hymnickej piesne od Andreja Sládkoviča "Hojže, Bože, jak to bolí...". Hneď vedľa je pochovaná aj matka jeho manželky Cornélia Hodža-Kellnerová.
V bratislavskej Petržalke bola na počesť Vendelína Bohboja Kutlíka pomenovaná jedna z ulíc.

</doc>
<doc id="512734" title="Josef Lux" url="https://sk.wikipedia.org/wiki?curid=512734">
Josef Lux

Josef Lux (* 1. február 1956, Ústí nad Orlicí – † 22. november 1999, Seattle, Washington, USA) bol český politik 90. rokov 20. storočia.
Bol predsedom ČSL (neskôr KDU-ČSL) a ministrom poľnohospodárstva v niekoľkých vládach, po nežnej revolúcii poslancom Snemovne národov a Snemovne ľudu česko-slovenského Federálneho zhromaždenia, v 90. rokoch poslancom Poslaneckej snemovne Parlamentu Českej republiky.
24. septembra 1998 odstúpil zo zdravotných dôvodov (ťažká leukémia) zo svojich funkcií vrátane predsedníckeho postu v KDU-ČSL (ponechal si len poslanecký mandát). 24. septembra 1999 absolvoval v americkom Seattli transplantáciu kostnej drene. Operácia prebehla úspešne, ale objavili sa komplikácie, ktorým podľahol.
V roku 2000 mu bol in memoriam udelený Rad Tomáša Garrigua Masaryka II. triedy.

</doc>
<doc id="512749" title="Jan Pieterszoon Sweelinck" url="https://sk.wikipedia.org/wiki?curid=512749">
Jan Pieterszoon Sweelinck

Jan Pieterszoon Sweelinck (* 1562, Deventer, Nizozemsko – † 16. október 1621, Amsterdam, Nizozemsko) bol nizozemský hudobný skladateľ a organista, jeden z najväčších virtuózov hry na klávesové nástroje 16. a 17. storočia. Ako skladateľ tvorí spojnicu medzi vrcholnou renesanciou (posledná veľká osobnosť nizozemskej vokálnej polyfónie) a začínajúcim barokom.
Život.
Narodil sa na jar roku 1562 v rodine organistu "Pietra Swybbertszoona Sweelincka". Jeho otec sa skoro odsťahoval do Amsterdamu, aby sa stal organistom v Oude Kerk, kde potom bude celý život pôsobiť aj Jan Pieterszoon. Prvé hudobné vzdelanie získal zrejme od otca, ktorý však zomrel roku 1573, o jeho ďalších štúdiách nie sú známe žiadne vierohodné informácie. Od roku 1580 až do svojej smrti pôsobil ako organista v amsterdamskom kostole Oude Kerk. Roku 1590 sa oženil s "Claesgen Puynerovou", splodil s ňou šesť detí. Zomrel 16. októbra 1621. Väčšinu svojho života strávil v Amsterdame, zriedka cestoval do susedných miest. Jeho vplyv šírili predovšetkým jeho žiaci, ktorí za ním prichádzali z celého Nizozemska, Holandska a severného pobrežia Nemecka. Sweelinckov vplyv sa prejavuje v tzv. severonemeckej škole, ktorá zahŕňala skladateľov pre klávesové nástroje severonemeckej oblasti: Heinrich Scheidemann, Matthias Weckmann, Nicolaus Bruhns, Dieterich Buxtehude.
Dielo (výber).
V svojich skladbách sa inšpiruje talianskymii vplyvmi (renesančná polyfónia, benátska technika dvojzborovosti), ktoré kombinuje s vplyvmi anglických virginalistov (melodické ozdoby a diminúcie).
Klávesové skladby.
Zachovali sa iba v opisoch Sweelinckových žiakov:
Vokálne skladby.
(viac ako 250):

</doc>
<doc id="512789" title="Titus Zeman" url="https://sk.wikipedia.org/wiki?curid=512789">
Titus Zeman

Blahoslavený Titus Zeman (* 4. január 1915, Vajnory, Bratislava – † 8. január 1969, Bratislava) bol slovenský rímskokatolícky kňaz, salezián. Začiatkom 50. rokov 20. storočia, v čase prenasledovania cirkvi komunistickým režimom v Česko-Slovensku, dvakrát úspešne previedol skupinu bohoslovcov cez štátne hranice do Talianska, aby tam mohli doštudovať teológiu. Tretí pokus bol neúspešný. Titusa Zemana zatkli a odsúdili na 25 rokov väzenia. Vo väzení ho mučili a ponižovali. Po 13 rokoch ho podmienečne prepustili, bol však stále sledovaný. Nakoniec zomrel na následky mučenia vo väzení.
Dňa 26. februára 2010 sa v Bratislave začal proces blahorečenia Titusa Zemana. Dňa 27. februára 2017 pápež František schválil dekrét o jeho mučeníctve a tým blahorečenie umožnil. Vyhlásený za blahoslaveného bol 30. septembra 2017.
Životopis.
Prvé rehoľné sľuby v reholi saleziánov zložil Titus Zeman 6. augusta 1932, večné sľuby 7. marca 1938. Po štúdiách teológie v Ríme a v Chieri pri Turíne bol 23. apríla 1940 v Bazilike Márie Pomocnice v Turíne vysvätený za kňaza. Vysviacku prijal z rúk kardinála Maurilia Fossatiho. V nasledujúcich desiatich rokoch bol kaplánom, katechétom a školským poradcom, vyučoval aj chémiu.
Keď 13. apríla 1950 komunistická moc pozatvárala všetky mužské kláštory vo vtedajšom Československu, Titus Zeman bol zhodou okolností mimo svojho rehoľného domu, a tak ostal na slobode. V auguste 1950 prvýkrát viedol ilegálne skupinu bohoslovcov do talianskeho Turína, druhýkrát sa tak stalo 23. októbra toho istého roku. V apríli 1951 nasledoval tretí pokus, ktorý však skončil neúspechom a zatknutím. Vo vyšetrovacej väzbe však zažil pri výsluchoch mučenie, ktoré spolu s krutými podmienkami ďalšieho väznenia zanechali trvalé následky na jeho zdraví.
Dňa 22. februára 1952 ho v Bratislave odsúdili na 25 rokov väzenia (miestami jeho pobytu boli Ilava, Mírov, Jáchymov, Leopoldov a Valdice). Dňa 10. marca 1964 bol podmienečne prepustený. Roku 1968 dostal opäť štátny súhlas na vykonávanie bohoslužieb.
Zomrel 8. januára 1969 v Bratislave na zlyhanie srdca. Pochovaný bol na cintoríne vo Vajnoroch.
Blahorečenie.
30. septembra 2017 ho v mene pápeža Františka v Bratislave-Petržalke pri Kostole Svätej rodiny blahorečil Angelo kardinál Amato SDB, prefekt Kongregácie pre kauzy svätých. Hlavnými koncelebrantmi boli Stanislav Zvolenský, arcibiskup-metropolita bratislavský, don Ángel Fernández Artime SDB, hlavný predstavený rehole saleziánov, Jozef kardinál Tomko a Giacomo Guido Ottonello, apoštolský nuncius na Slovensku. Pápež stanovil deň liturgickej spomienky na blahoslaveného Titusa na 8. január.

</doc>
<doc id="512810" title="New York Dolls" url="https://sk.wikipedia.org/wiki?curid=512810">
New York Dolls

New York Dolls boli americká hard rocková hudobná skupina, ktorá bola založená v roku 1971 v New Yorku. Spolu s kapelami The Velvet Underground a The Stooges patrili k prvým kapelám punk rockovej hudobnej scény. V čase vzniku boli v zostave skupiny New York Dolls: spevák David Johansen, gitarista Johnny Thunders, basgitarista Arthur Kane, gitarista a hráč na klávesové nástroje Sylvain Sylvain a na bicie nástroje s nimi hral Jerry Nolan. Posledných dvoch v roku 1972 nhradili Rick Rivets a Billy Murcia. Podľa vyjadrení v Encyklopédii populárnej hudby ("Encyclopedia of Popular Music"), patrí skupina New York Dolls k zakladateľom hnutí punku a glam metalu, a boli „jednou z najvplyvnejších rockových hudobných skupín posledných 20 rokov“.
Napriek tomu, že sa prvá zostava kapely rýchlo rozpadla ich dva prvé albumy "New York Dolls" (1973) and "Too Much Too Soon" (1974) sa stali jednými z najpopulárnejších kultových nahrávok rokenrolu. Kapela New York Dolls ovplyvnila skupiny ako Sex Pistols, Kiss, the Ramones, Guns N' Roses, The Damned, a The Smiths, ktorej frontman Morrissey zorganizoval nové spojenie na vystúpení členov kapely, ktorí sa dožili roku 2004. Po novom spojení kapely jej členovia nahrali a vydali tri ďalšie albumy: "One Day It Will Please Us to Remember Even This" (2006), "Cause I Sez So" (2009), and "Dancing Backward in High Heels" (2011).

</doc>
<doc id="512866" title="Škoda 26 T" url="https://sk.wikipedia.org/wiki?curid=512866">
Škoda 26 T

Škoda 26T (pôvodne označená 25T) je električka vyrábaná pre maďarské mesto Miškovec spoločnosťou Škoda Transportation.
Konštrukcia.
Konštrukčne vychádza z typu 14T pre Prahu, od ktorej sa odlišuje aj designom od mladoboleslavskej konštrukčnej a dizajnovej kancelárie Aufeer Design. Ide o 100 % nízkopodlažnú päťčlánkovú obojsmernú električku s tromi dvojnápravovými podvozkami, z ktorých dva krajné sú hnacie. Dvere sú umiestnené v oboch bočniciach vozidla, na jednej strane električky sa vždy nachádza šesť dverí, z ktorých krajné sú jednokrídlové. Celková prepravná kapacita plne klimatizovaného vozňa je cez 300 cestujúcich, cena za jednu električku je vyše 2 milióny eur.
Koncepcie električky umožňuje variabilitu, takže je možné vyrobiť rôzne vozne sa tromi až siedmimi článkami (v dĺžkach 18 – ), pričom aj samotné články môžu byť rôzne dlhé. Na prianie zákazníka je možné trojčlánkovú električku vyrobiť aj so všetkými (šiestimi) hnacími podvozkami.
Z vozňa 26T je odvodený typ Škoda 28T, ktorý bude Škoda Transportation dodávať do turecké Konyi a model Škoda 30T pre Bratislavu.
Dodávky električiek.
Vývoj typu 26T prebiehal od jesene roku 2010, v júli 2012 bola začatá výroba prvého prototypu, prvé dva vozne sú už do Miškovca dodané, zvyšok z celkom 31 objednaných električiek 26T ich má nasledovať do februára 2015.
Prvý prototyp vozňa s typovým označením Škoda 26THU3 bol dokončený vo februári 2013. Dňa 12. mája 2013 bol v ranných hodinách zložený v plzenskej vozovni Slovany, odkiaľ vychádzal na skúšobné jazdy bez cestujúcich po plzenskej sieti s evidenčným číslom 118, ktoré nadviazalo na radu skúšaných vozňov, ktoré však neboli majetkom Plzenských mestských dopravných podnikov. Testovacie jazdy skončili 7. júla, potom sa vozeň vrátil k výrobcovi, odkiaľ bola po menších úpravách prevezená do Miškovca, kde dostala číslo 600. Ako prvý bol však 2. júla 2013 do Maďarska dodaný druhý prototyp (dokončený v júni 2013), v Miškovci označený číslom 601. V priebehu jesene nasledovali v Miškovci skúšky, vozne boli schválené do prevádzky a 20. januára 2014 bola jedna z električiek prvýkrát vypravená do bežnej prevádzky s cestujúcimi.

</doc>
<doc id="512886" title="Violetta" url="https://sk.wikipedia.org/wiki?curid=512886">
Violetta

Violetta je argentínsky dramatický seriál, niekedy uvádzaný aj ako telenovela, ktorý mal premiéru 14. mája 2012 na Disney Channel Latinská Amerika. Na Slovensku sa vysiela na stanici Disney Channel Česko od 11. novembra 2013.
Seriál Violetta rozpráva príbeh hudobne nadanej tínedžerky (hrá argentínska herečka Martina Stoessel), ktorá sa vracia do svojho rodného Buenos Aires so svojím otcom po tom, čo žili dlhé roky v Európe.
Každá epizóda obsahuje originálne hudobné čísla rôznych hudobných žánrov, 
Príbeh.
Violetta je tínedžerka, ktorá zatiaľ nevie o svojom speváckom talente. Ten zdedila po svojej mame, slávnej speváčke, ktorá tragicky zahynula, keď mala Violetta 5 rokov.
Jej otec Germán je veľmi úspešný muž, ktorý svoju dcéru miluje, aj keď je často prísny a prehnane sa ju snaží chrániť. Má strach, aby sa Violetta nevydala v stopách svojej matky, preto sa rozhodne čo najviac vymazať minulosť a spomienky na jej nešťastný osud.
Po tragickej nehode sa presťahujú do Madridu a otec sám vychováva Violettu v takmer dokonalej izolácii bez možnosti kontaktu s jej rovesníkmi. Germán vie, že jeho dcéra má hudobné nadanie, preto ju podporuje v hre na klavír. Zakazuje jej ale herectvo a spev. 
Všetko sa zmení, keď sa obaja vrátia domov do Buenos Aires. Violetta sa začína učiť hrať na klavír v prestížnej hudobnej škole "!Studio 21!". Stretáva tu Angie, novú domácu učiteľku a vychovávateľku, ktorá jej pomáha rozvíjať jej talent. Spozná ale aj veľa ďalších ľudí, ktorí prispievajú k Violettinej postupnej premene. Medzi nimi patria napríklad Tomás a León, dvaja úplne odlišní chlapci, ktorí sa do nej zamilujú a súperia o jej srdce. 
2. séria 
Do Argentini prichádza nový chlapec Diego . 
Ale Violletu hnevá a nechce s ním nič mať . 
Leon sa rozhodol opustiť štúdio ale mohol robiť motocykle . 
Ale nakoniec sa vráti späť štúdio sa premenuje na On beat .
 Do Argentini sa vracia Federico . 
Francesca sa zamiluje do nového chlapca Marca .
Violleta sa stane novou hviezdou You mix ale zanedbáva svojich kamarátov .

</doc>
<doc id="512925" title="Mária-Henrietta Habsbursko-lotrinská" url="https://sk.wikipedia.org/wiki?curid=512925">
Mária-Henrietta Habsbursko-lotrinská

Mária-Henrietta Habsbursko-lotrinská (* 23. november 1836, Budapešť, Maďarsko – † 19. február 1902, Spa, Belgicko) bola pôvodom rakúska arcivojvodkyňa, vydajom belgická kráľovná ako manželka Leopolda II.
Životopis.
Narodila sa ako piate, posledné, dieťa uhorského palatína Jozefa Antona Habsbursko-lotrinského a jeho tretej manželky Márie Doroty Württemberskej. Prežila veľmi šťastné detstvo v Uhorsku v húfe súrodencov.
Sobáš s Leopoldom II. sa uskutočnil 22. augusta 1853. Išlo o politický zväzok uzavretý na posilnenie štatútu belgického kráľovstva: protestantský belgický kráľ si prial oženiť svojho syna s členkou prestížnej katolíckej dynastie. Z manželstva sa narodili štyri deti:
V roku 1865 sa stala belgickou kráľovnou. Manželstvo s Leopoldom II. však bolo veľmi nešťastné. Mária-Henrietta bola potom zatrpknutá aj voči svojim trom dcéram a synovi. Dcéra Štefánia sa neskôr stala manželkou následníka rakúsko-uhorského trónu Rudolfa. Po smrti ich jediného syna Leopolda v roku 1869 sa pár ešte pokúsil o ďalšieho syna, čo ale skončilo narodením dcéry Klementíny. Potom žili manželia definitívne oddelene a kráľovná odišla do Spa, kde tiež zomrela.
Bola veľkou milovníčkou koní, hudby a záhradníčenia. Politický vplyv nemala.

</doc>
<doc id="512936" title="Mccarthizmus" url="https://sk.wikipedia.org/wiki?curid=512936">
Mccarthizmus

Mccarthizmus je v dejinách USA obdobie začínajúce približne koncom 40. rokov 20. storočia a trvajúce až do konca 50. rokov, ktorého hlavnou črtou bol vypätý antikomunizmus prechádzajúci až v antikomunistickú hystériu. Vyznačoval sa zvýšenou politickou represiou a kampaňou šíriacou strach z komunistického vplyvu na americké inštitúcie a zo špionáže sovietskych agentov. Hlavným predstaviteľom tohto prúdu bol senátor Joseph McCarthy, priezvisko ktorého dalo tejto epoche meno. 
McCarthy nikdy svoje obvinenia nedokázal.
Mccarthizmus pre mnoho Američanov najmä vo vládnych inštitúciách, odboroch, školstva a zábavnom priemysle znamenal postihy, napríklad stratu práce, na základe často len vágnych podozrení, že sympatizujú s komunistami. Medzi postihnutými bolo aj mnoho slávnych mien, napríklad umelci Leonard Bernstein, Charlie Chaplin, Aaron Copland, Jiří Voskovec, Arthur Miller a Orson Welles, alebo vedci Robert Oppenheimer a Linus Pauling. 
Po polovici 50. rokov začal mcarthizmus upadať, hlavne kvôli postupnej strate popularity a odporu Najvyššieho súdu USA vedeného hlavným sudcom Earlom Warrenom. Warrenov súd vydal sériu rozhodnutí, ktoré pomohli ukončiť mccarthizmus.

</doc>
<doc id="513080" title="International Association of Lighthouse Authorities" url="https://sk.wikipedia.org/wiki?curid=513080">
International Association of Lighthouse Authorities

International Association of Lighthouse Authorities IALA (dlhým názvom The International Association of Marine Aids to Navigation and Lighthouse Authorities, Medzinárodné združenie pre správu majákov) je nezisková medzinárodná organizácia, založená v roku 1957 za účelom zberu a vydávania námorných expertíz a rád.
Charakteristika.
Výbory organizácie poskytujú dôležitú dokumentáciu (nielen) pre Medzinárodné hydrografické organizácie, pričom sekretariát IALA slúži ako clearingové miesto pre výmenu technických informácií, usporadúva semináre a technickú podporu pre rozvojové krajiny. 
Hlavnou náplňou jej práce od roku 1973 je realizácia IALA systému námorných navigačných bójí. Tento systém nahradil asi 30 rozdielnych bójí v prevádzke po celom svete za 2 hlavné systémy. Táto racionalizácia bola vynútená v dôsledku dvoch nehôd v Doverskom prielive v roku 1971, keď loď Brandenburg narazila na vrak Texaco Caribbean, ležiaci tesne pod hladinou blízko britského Folkestone aj napriek faktu, že vrak bol dostatočne označený. Situácia sa o veľmi krátky čas zopakovala, loď Niki tiež narazila na Texaco Caribbean a potopila sa. Celkové straty na životoch pri oboch nehodách boli 51 osôb.
Organizácia a rozdelenie.
Centrála IALA je neďaleko Paríža v Saint-Germain-en-Laye vo Francúzsku.
Organizácia sa delí na šesť technických komisií:
Námorné značenie.
IALA je primárne známa pre jej systém bójí a námorného navigačných označovacieho systému, používaného pri plavbách na moriach.
Každý typ značky má zreteľnú farbu, tvar a v prípade nutnosti aj charakteristické osvetlenie.

</doc>
<doc id="513263" title="Lolita (móda)" url="https://sk.wikipedia.org/wiki?curid=513263">
Lolita (móda)

Lolita () je druh subkultúry módy, ktorý pochádza z Japonska. Lolita móda je inšpirovaná viktoriánskou érou, francúzskym rokokom, gotickou temnotou a japonským anime. Trend začal v 80. rokoch v Japonsku. Lolití vzhlad začal hlavne ako vzhľad skromnosti so zameraním sa na kvalitu materiálu a výroby oblečenia. Originálna silueta je sukňa v dĺžke po kolená alebo šaty v tvare zvonu, ktorý je držaný pomocou spodničiek. Táto silueta sa však rozšírila aj o iné prvky vrátane korzetov a šiat po dlážku. Nosia sa tiež blúzky, podkolienky alebo pančuchy a vlasové doplnky. Lolita móda má viacero štýlov, od roztomilých po gothické.
Pôvod.
Aj keď viaceré zdroje ukazujú na Japonsko ako na pôvod lolita trendu, jeho pôvod je komplexný a ostáva nejasný. Módny štýl nemá žiadne prepojenie s Nabokovým románom.
Móda.
Lolita móda je v protiklade so súčasnou minimalistickou módou. Je zameraná na detaily a drahšia, ale dáva priestor nezávislým dizajnérom.
Základné štýly.
Classic Lolita.
Classic Lolita je považovaná za miernejší zo štýlov. Tento štýl vyžaduje tmavšie a silnejšie farby. Je elegantnejší a tradičnejší než "sweet".
Gothic Lolita.
Gothic lolita je inšpirovaná goth viktoriánskou érou. Môže sa však kombinovať aj s bielou na vytvorenie kontrastnej kombinácie. Medzi doplnkami sa vyskytujú platformové topánky, kríže či ružence a čierny mejkap (zvýraznené oči). Ďalšími doplkami môže byť aj korzet, sieťované pančuchy alebo rukavice.
Podľa Pat Lyttle sa tento štýl približuje východoeurópskym štýlom. Používajú sa náboženské symboly, napríklad kríže.
Sweet Lolita.
Tento štýl sa vyznačuje svetlými a pastelovými farbami. Oblečenie obsahuje veľa čipiek, volánov a mašlí. Látková potlač obsahuje motívy zvierat, sladkostí, ovocia, kvetov a podobne. Štýl je považovaný za najdetskejší.

</doc>
<doc id="513292" title="Pomník Heinricha Justiho" url="https://sk.wikipedia.org/wiki?curid=513292">
Pomník Heinricha Justiho

Pomník s portrétnym reliéfom Heinricha Justiho je národná kultúrna pamiatka nachádzajúca sa v bratislavskej mestskej časti Staré mesto v Horskom parku. Za národnú kultúrnu pamiatku bol vyhlásený 23. októbra 1963.
Postavili ho v roku 1908 alebo 1909 z niekoľkých veľkých neotesaných blokov prírodného kameňa, ktoré dohromady tvoria umelé bralo. Na ňom sa nachádza bronzový reliéf mešťanostu Heinricha Justiho (1804 – 1878), na pamiatku ktorého bolo pomník postavený. Heinrich Justi je spoluzakladateľ Horského parku.
Autorom pomníka je známy bratislavský sochár Alojz Rigele.
Súčasťou pomníka je aj polkruhová terasa pred ním. Na opornom múre pod terasou bývala umiestnená tabuľa s maďarským pamätným nápisom. Tú však odstránili, ale inú so zodpovedajúcim slovenským textom dodnes nikto nedodal. Okolie pomníka a terasy pôvodne nebolo zarastené, takže bolo zďaleka viditeľné z protiľahlého svahu Malých Karpát.
Pomník inštalovali až dvadsať rokov po jeho smrti. 13. mája 1908 ho slávnostne odhalil (a odovzdal mestu) podpredseda Okrášľovacieho spolku Julius von Simonyi so slovami: „Je to práve 41 rokov, čo sa stal Justi mešťanostom nášho mesta a s ním začala v jeho dejinách nová éra! Justi bol nielen výnimočný mešťanosta, ale aj tvorca Horského parku a zakladateľ nášho Okrášľovacieho spolku. Okrem nezničiteľných spomienok a okrem jeho diela vlastníme iba jeho jednu skromnú fotografiu, podľa ktorej vytvoril Alojz Rigele Justiho železnú podobu.

</doc>
<doc id="513502" title="Juan Bautista Cabanilles" url="https://sk.wikipedia.org/wiki?curid=513502">
Juan Bautista Cabanilles

Juan Bautista José Cabanilles (iné mená: Juan Bautista Josep, Joan Cabanilles; * 6. september 1644, Algemesí, Španielsko – † 29. apríl 1712, Valencia) bol španielsky hudobný skladateľ a organista. Je považovaný za najväčšieho španielskeho barokového skladateľa a organistu.
Životopis.
Začínal ako spevák na chóre v miestnom kostole, neskôr študoval za kňaza v katedrále vo Valencii, kde výučba zahŕňala aj hodiny hudby. Ako dvadsaťročný bol 15. mája 1665 menovaný za zastupujúceho organistu v katedrále. O rok neskôr, po smrti svojho predchodcu, bol menovaný za hlavného organistu Katedrály vo Valencii. Dňa 22. septembra 1668 bol vysvätený za kňaza. Zastával pozíciu hlavného organistu 45 rokov, ale od roku 1703 pre zdravotné ťažkosti požadoval zástupcu. V rokoch 1675 - 1677 tiež učil deti v katedrálnom zbore. 
Zomrel 29. apríla 1712 vo Valencii.
Dielo.
Vytvoril okolo 1 200 skladieb, väčšina rukopisov (odpisy jeho žiakov) je uložená v Katalánskej knižnici v Barcelone. V skladbe nasledoval tradičné vzory klávesovej hudby 16. storočia, ale prevažne ostal verný španielskej tradícii. 
Zachovali sa početné skladby pre organ, jeho okolo 200 "Tientos" prezentuje veľkú žánrovú variabilitu: "Tientos de falsas" (monotematické,viachlasné), "Tientos de contras" (použitie pedálu = contras), "Tientos llenos" (plénové), "Tientos partidos" (s delenou klaviatúrou), "Tientos de batalla" (batalla = horizontálne trúbky na organoch). Ďalej sa zachovalo 6 tokát, "Pasacalles" (Passacaglie), "Differencias" (Variácie), "Gallardas" (Galliardy), "Xacara de 1. tono" (suita tanečných variácií), skladby s tematikou cirkevných hymien ("Ave Maris Stella" a i.).

</doc>
<doc id="513587" title="Škoda 30Tr SOR" url="https://sk.wikipedia.org/wiki?curid=513587">
Škoda 30Tr SOR

Škoda 30Tr SOR je nízkopodlažný trolejbus vyrábaný spoločnosťou Škoda Electric v spolupráci s dodávateľom karosérie SOR Libchavy (skriňa autobusu typu NB 12). Z modelu 30Tr je odvodený kĺbový voz Škoda 31Tr SOR.
História.
Prvý voz bol vyrobený v roku 2010 a po vykonaných skúškach v Bratislave bol dodaný do Banskej Bystrice. Dopravný podnik mesta Banská Bystrica (DPM BB) objednal celkom 19 vozov typu 30Tr, ktoré boli dodané do júna 2011. Okrem prvého vozu, ktorý bol dokončený v Plzni, kde aj absolvoval skúšobné jazdy (prvá jazda tu bola uskutočnená 4. novembra 2010), bola elektrická výzbroj do karosérií nainštalovaná až pracovníkmi DPM BB priamo v Banskej Bystrici, čím podnik ušetril až 60% finančných prostriedkov. Trolejbusy, ktoré z 95% financoval Európsky fond regionálneho rozvoja a príspevok zo štátneho rozpočtu, sú označené evidenčnými číslami 3001-3019. Vozy majú štvoro dverí a nie sú vybavené pomocným dieselagregátom. Prvý voz č. 3001 vykonával v Banskej Bystrici v dňoch 15. apríla30. júna 2011 skúšobné jazdy s cestujúcimi, slávnostne bolo všetkých 19 trolejbusov odovzdaných 30. júna 2011, ich pravidelná prevádzka začala o deň neskôr. Na túto dodávku na jeseň 2015 nadviazalo dodanie jedného kusu toho istého typu.
Ďalších 18 štvordverových vozov 30Tr (z toho dvaja s pomocným dieselagregátom) bolo v rokoch 20112012 dodaných Dopravnému podniku mesta Hradca Králové. Prvý trolejbus č. 11 bol do Hradca Králové dodaný 9. septembra 2011, pričom už 15. septembra tohto roku bol vypravený do pravidelnej prevádzky na linku č. 3. Ďalších päť hradeckých vozov prišlo na prelome septembra a októbra 2011, šesť trolejbusov (vrátane dvoch s dieselagregátom, ktoré sú nasadzované na linku č. 1 do mestskej časti Kluky) si dopravca prevzal v júni 2012. Trolejbusy 30Tr boli, podobne ako hradecké kĺbové vozy Škoda 31Tr, pomenované podľa rozprávkových postavičiek, tentoraz podľa postáv z knižky "Augustinovy pohádky" od královéhradeckej spisovateľky Marty Pohnerovej (č. 11 "skřítek Dobřík", č. 12 "skřítek Sklepník", č. 13 "skřítek Buchtička", č. 14 "Lopuchová víla", č. 15 "skřítek Černá tečka", č. 17 "víla Barvička", č. 18 "víla Fialka", č. 19 "skřítek Stoočník", č. 21 "skřítek Dobromysl", č. 22 "skřítek Moudřík"). U trolejbusov č. 16 a 20 k tomuto kroku nedošlo, pretože boli určené pre celovozové reklamy. Posledná šestica trolejbusov 30Tr bola zaradená do prevádzky v novembri 2012 (č. 23 "Vrbový skřítek", č. 24 "skřítek Sklepník", č. 25 "víla Pralinka", č. 26 "Vánoční skřítek", č. 27 "Zlobivý bubáček", č. 28 "Hvězdička Maruška"). V roku 2018 bolo do Hradca Králové dodaných ďalších 9 trolejbusov typu 30Tr, tentokrát naviac s batériovým pohonom a klimatizáciou salónu cestujúcich.
Podľa rámcovej zmluvy mala Škoda Electric dodať päť trolejbusov 30Tr medzi rokmi 20112014 aj Dopravnému podniku mesta Prešov, nákup ale vtedy nebol realizovaný. Celkom 10 vozov 30Tr malo byť podľa zmluvy z roku 2012 dodaný Dopravnému podniku mesta Žiliny do štyroch rokov od uzatvorenia zmluvy, prvé tri boli uvedené do prevádzky v decembri 2012.
Tri vozy 30Tr boli na jeseň 2013 dodané štatutárnemu mestu Teplice. Celkom 30 trolejbusov typu Škoda 30Tr SOR zakúpil v rokoch 2014 a 2015 Dopravný podnik Bratislava (DPB), pričom vozy disponujú aj klimatizáciou salónu pre cestujúcich a polovica z nich má pomocný dieselagregát. Ďalších 20 vozov bez dieselagregátu objednal DPB pre rok 2015 na základe opcie.
Podľa výberového konania z konca roka 2015 boli v prvej polovici roka 2016 dodané tri kusy 30Tr Dopravnému podniku mesta Pardubic. Podľa výberového konania z roku 2017 prišlo do Pardubíc ďalších 15 kusov v roku 2018. Prešovský DP uzavrel v roku 2016 zmluvu na dodávku piatich vozov 30Tr s opciou na ďalšie štyri. Tú využil v plnej výške v roku 2020.
V apríli 2018 bol Dopravnému podniku hl. m. Prahy zapožičaný prvý vyrobený voz 30Tr s pomocným akumulátorovým pohonom, ktorý predtým skúšobne jazdil v Hradci Králové. V Prahe nahradil iný skúšobný voz SOR TNB 12, ktorý bol skúšaný na trati PalmovkaLetňany. Päť parciálnych trolejbusov Škoda 30Tr dodala v lete 2018 Škoda Electric mestu Teplice, deväť kusov s batériovým pohonom zakúpil v roku 2018 Dopravný podnik mesta Hradca Králové.
V prvých troch mesiacoch roka 2019 bolo Dopravnej spoločnosti Zlín-Otrokovice dodaných sedem trolejbusov typu 30Tr, ktoré boli vyžitie k predĺženiu linky 4 k ZOO Lešná a pre novú linku 5. Všetky tieto vozy sú štvordverové, s klimatizáciou pre cestujúcich a s batériovým pohonom. Do prevádzky boli uvedené koncom marca 2019. Celková cena sa vyšplhala na 93,7 miliónov korún, pričom dopravný podnik z tejto sumy vďaka 85% dotáciu z Európskej únie zaplatil len 14 miliónov.
Na začiatku augusta 2019 podpísala spoločnosť Mestská doprava Mariánské Lázně zmluvu na dodanie ôsmich parciálnych trolejbusov 30Tr. Začiatkom roku 2020 zakúpil Dopravný podnik mesta Hradca Králové od výrobcu jeden trolejbus 30Tr s akumulátormi, ktorý bol v skúšobnej prevádzke v Prahe.

</doc>
<doc id="513606" title="Škoda 31Tr SOR" url="https://sk.wikipedia.org/wiki?curid=513606">
Škoda 31Tr SOR

Škoda 31Tr SOR je kĺbový nízkopodlažný trolejbus vyrábaný v spolupráci podnikov Škoda Electric (elektrická výzbroj a kompletizácia) a SOR Libchavy, ktorý dodáva karosérie vychádzajúce z autobusu SOR NB 18.
Dejiny.
Celkom 13 trolejbusov 31Tr bolo v rokoch 20112013 dodaných do Hradca Králové. Dopravní podnik města Hradce Králové je objednal v septembri 2010 spoločne s ďalšími 18 vozmi štandardnej dĺžky typu Škoda 30Tr SOR. Prvý voz bol v Škode dokončený na konci roka 2010 a 16. decembra toho roku vykonal prvé skúšobné jazdy v Plzni. Do Hradca Králové bol prvý trolejbus 31Tr dodaný 8. marca 2011, 11 vozov bolo verejnosti slávnostne predstavených na mestskom termináli MHD 4. apríla 2011, do pravidelnej prevádzky na linkách č. 1 a 2 boli nasadené o deň neskôr. Všetky vozy dostala mená rozprávkových postavičiek (č. 61 "Rákosníček", č. 62 "Rumcajs", č. 63 "Fifinka", č. 64 "Krteček", č. 65 "Křemílek", č. 66 "Cipísek", č. 67 "Hurvínek", č. 68 "Špagetka", č. 69 "Škubánek", č. 70 "Amálka", č. 71 "Mánička"). Zvyšné dva objednané vozy 31Tr (č. 72 "Lichotníček" a č. 73 "Zlatý pavouček") boli dodané v prvom polroku 2013.
Dopravný podnik mesta Prešov mal podľa rámcovej zmluvy získať medzi rokmi 2011 a 2014 až 15 trolejbusov Škoda 31Tr SOR. Prvý z nich bol do osobnej prevádzky zaradený 11. októbra 2011, kedy vyšiel na linku č. 38. V roku 2016 podpísal Dopravný podnik mesta Prešov zmluvu na dodávku ďalších 10 trolejbusov, tentoraz s klimatizáciou salónu pre cestujúcich, ktoré boli dodané v rokoch 2016 až 2017. V roku 2020 využil prešovský podnik opciu na obstaranie ďalších šiestich vozov 31Tr.
Desať vozov 31Tr malo byť podľa zmluvy z roku 2012 dodaných Dopravnému podniku mesta Žiliny do štyroch rokov od uzatvorenia zmluvy. Prvých sedem ich bolo uvedených do prevádzky v decembri 2012, ôsmy voz bol dodaný o rok neskôr a do prevádzky zaradený 14. januára 2014.
Celkom 50 trolejbusov typu Škoda 31Tr SOR zakúpil v rokoch 2014 a 2015 Dopravný podnik Bratislava, pričom vozidlá disponujú aj klimatizáciou salónu pre cestujúcich. Ďalších 20 vozidiel objednal DPB pre rok 2015 na základe opcie.
Typ 31Tr zakúpil v počte 30 kusov aj Dopravní podnik města Brna. Vozidlá v celkovej hodnote 395 miliónov korún boli dodané v prvej polovici roka 2015.
Na jeseň 2015 dodala Škoda tri trolejbusy tohto typu do Banskej Bystrici.

</doc>
<doc id="513608" title="Decht" url="https://sk.wikipedia.org/wiki?curid=513608">
Decht

Decht (iné názvy: vo farmácii [a po latinsky]: pix, hovorovo alebo staršie: tér, staršie: "deht", "smolovina"; nárečovo: "ďecht", "dehet", "dzehec", "dech") je kvapalný produkt tepelného rozkladu organických látok bez prístupu vzduchu. Je silne toxický a má karcinogénne účinky (nachádza sa o. i. v cigaretovom dyme).
Výroba na Slovensku.
Výroba dechtu je doložená už počas Veľkej Moravy. Dechtárstvo bolo v stredoveku samostatné remeslo. Priemyselná výroba dechtu na Slovensku začala v roku 1926 vo vtedajších Slovenských lučobných závodoch v Hnúšti.
Základ dnešnej výroby je nízkoteplotná karbonizácia (hnedého a čierneho uhlia) pri teplotách 500 - 600 °C a vysokoteplotná karbonizácia (čierneho uhlia) pri teplotách 1000 - 1100 °C.

</doc>
<doc id="513690" title="Lauren Bacall" url="https://sk.wikipedia.org/wiki?curid=513690">
Lauren Bacall

Lauren Bacall (vlastným menom "Betty Joan Perske", * 16. september 1924, Bronx, New York, USA – † 12. august 2014, New York) bola americká filmová a divadelná herečka. 
Najvýznamnejšie sú jej úlohy vo filmoch noir s Humphrey Bogartom, ktorého manželkou bola od roku 1945 do jeho smrti v roku 1957. Jej hereckými partnermi boli aj John Wayne, Gary Cooper, Marilyn Monroe, Gregory Peck, Tony Curtis, alebo Kirk Douglas.
Za výkon vo filme "Dve tváre lásky" z roku 1996 získala nominácie na Zlatý glóbus a Oscara. Dvakrát získala cenu Tony za výkon v muzikáloch na Broadwayi: v roku 1970 za "Applause" a v roku 1981 za "Woman of the Year". V roku 2009 jej americká Akadémie filmového umenia a vied udelila čestného Oscara.
Jej druhým manželom bol v rokoch 1961 - 1969 herec Jason Robards. Je sesternicou Šimona Peresa, izraelského politika.

</doc>
<doc id="513700" title="Space Launch System" url="https://sk.wikipedia.org/wiki?curid=513700">
Space Launch System

Space Launch System (SLS) je tažká nosná raketa NASA, ktorá je vyvíjaná ako náhrada za raketoplány a rakety Ares zrušeného programu Constellation. Podľa zákona NASA Authorization Act of 2010 by sa mali koncepty rakiet Ares I a Ares V spojiť do jedného, ktorý by mal byť schopný vynášať ťažké náklady ako aj vesmírne lode s posádkou. Prvé rakety by mali mať nosnosť okolo 70 ton, časom potom bude SLS upravený na ešte výkonnejšiu 105 t a 130 t verziu. Má slúžiť pre pilotované lety k Mesiacu bez pristátia, v budúcnosti by mal zostaviť kozmickú loď pre dopravu ľudskej posádky na Mars. K tomu by bolo potrebné viac ako 10 štartov najvýkonnejšej konfigurácie rakety SLS.

</doc>
<doc id="513751" title="Železničná trať Bohumín – Čadca" url="https://sk.wikipedia.org/wiki?curid=513751">
Železničná trať Bohumín – Čadca

Železničná trať Bohumín – Čadca je dvojkoľajná železničná trať s dĺžkou 75 km, spájajúca Ostravsko so severozápadným Slovenskom. V cestovnom poriadku pre cestujúcich v Česku je vedená pod číslom 320 a jej súčasťou je aj úsek z Dětmarovíc do Petrovíc u Karviné. Na slovenskej strane železnica pokračuje ako trať č. 127.
Trasa.
Trať vybieha na sever zo železničnej stanice Bohumín, kde je napojená na trať 270 do Českej Třebovej a trať do poľských Chałupiek. Po 6 km sa za zastávkou Dolní Lutyně stáča na juh. V Dětmaroviciach sa odpája dvojkoľajná trať do Petrovíc u Karviné a ďalej do Poľska. 3 km za stanicou Dětmarovice je v odbočke Koukolná napojená jednokoľajová spojka z odbočky Závada, ktorá umožňuje bezúvraťovú jazdu medzi stanicami Karviná hlavná stanica a Petrovice u Karviné. Za Karvinou sa trať dostáva do poddolované územia, kvôli čomu je tu znížená rýchlosť. Pozdĺž rieky Olše prechádza Českým Těšínom, ktorý je významným železničným uzlom. Je tu napojenie na ďalšie trate v Česku - trať 321 do Ostravy a Opavy, trať 322 do Frýdka-Místka a trate do poľského mesta Bielsko-Biała a do Zebrzydowic. Trať pokračuje cez Jablunkovskú brázdu a Jablunkov a stúpa do Jablunkovského priesmyku, ktorého najvyšší bod prekonáva v Mostoch u Jablunkova Jablunkovským tunelom. Za tunelom trať po prekročení slovensko-českej hranice klesá k mestu Čadca, kde sú napojené trate do Žiliny, Makova a Skalitého.
História.
Prvý úsek trate z Bohumína do Petrovíc u Karviné bol sprevádzkovaný v roku 1855 ako Severná dráha cisára Ferdinanda. V roku 1867 sa začala stavba Košicko-bohumínskej dráhy a v roku 1869 bol do prevádzky uvedený úsek Bohumín - Těšín. Ten však neviedol súčasnou trasou, ale z Bohumína viedol na juh cez Rychvald a Orlovú a na súčasnú trasu sa napájal pred obcou Louky. Zvyšok trate z Těšína na Slovensko bol uvedený do prevádzky v roku 1871. Trať bola vybudovaná ako jednokoľajová, čo však čoskoro prestalo stačiť prevádzke, a preto už 4. decembra 1898 bola dokončená výstavba druhej koľaje v úseku Jablunkov - Čadca. Výnimkou bol Jablunkovský tunel, ktorý zostal jednokoľajný. Z Těšína do Jablunkova bola druhá koľaj dokončená v roku 1907 a zdvojkoľajnenie zvyšnej časti do Bohumína prebehlo v roku 1915. 31. januára 1917 bol sprevádzkovaný aj druhý Jablunkovský tunel. 
V roku 1963 bola postavená preložka trate z Louk nad Olší do Dětmarovíc a o rok neskôr, v roku 1964, bola trať postupne elektrifikovaná jednosmernou napájacou sústavou 3000 V. V roku 1993 sa trať, zánikom Česko-Slovenska, stala medzištátnou.
Súčasnosť.
V súčasnosti je úsek trate z Bohumína do Petrovíc súčasťou druhého železničného koridoru, zvyšná časť z Bohumína po štátnu hranicu so Slovenskom je súčasťou tretieho železničného koridoru. V roku 2002 bola dokončená modernizácia časti ležiacej na druhom koridore, v roku 2007 sa začala modernizácia úseku Bystřice nad Olší - Mosty u Jablunkova, ktorej súčasťou je aj prestavba dvoch jednokoľajných Jablunkovských tunelov na jeden dvojkoľajový. V roku 2009 sa začala modernizácia úseku Bystřice nad Olší - Český Těšín. Oba úseky boli dostavané v roku 2012.
Budúcnosť.
Podľa plánu rozvoja dopravnej infraštruktúry do roku 2025 zverejneného Ministerstvom dopravy ČR v januári 2011 by v rokoch 2014 - 2016 mala pokračovať modernizácie trate v úseku Český Těšín - Dětmarovice. Na dokončenie tejto modernizácie by malo nadviazať zavedenie DOZ v úseku Dětmarovice - štátna hranica v rokoch 2016 - 2017. Potom by v rokoch 2018 - 2019 malo byť zavedené ETCS v úseku Mosty u Jablunkova - Dětmarovice. V rokoch 2014 - 2016 by mala byť zrekonštruovaná aj trať Čadca - štátna hranica.

</doc>
<doc id="513788" title="Andrej Červeňák" url="https://sk.wikipedia.org/wiki?curid=513788">
Andrej Červeňák

Prof. PhDr. Andrej Červeňák, DrSc. (* 22. máj 1932, Šarišský Štiavnik† 11. február 2012, Nitra) bol rusínsky literárny vedec, filológ, univerzitný profesor a spisovateľ (esejista). Za jeho hlavný prínos sa považuje rozpracovanie esteticko-antropologickej koncepcie literatúry.
Život.
Andrej Červeňák sa narodil 22. mája 1932 v rusínskej roľníckej rodine v Šarišskom Štiavniku, kde aj navštevoval základnú školu. V rokoch 19441952 absolvoval štúdium na gréckokatolíckom cirkevnom gymnáziu v Prešove. Následne pokračoval v štúdiu na Filozofickej fakulte Univerzity Komenského v Bratislave (FF UK), kde v roku 1957 získal titul "promovaný pedagóg" v odbore ruština – slovenčina.
V roku 1957 nastúpil na Katedru rusistiky Vysokej školy pedagogickej v Prešove, 
ktorá sa v roku 1959 transformovala na Katedru ruského jazyka a literatúry Filozofickej fakulty Univerzity Pavla Jozefa Šafárika v Prešove (FF UPJŠ). V roku 1964 získal vedeckú hodnosť kandidáta vied, úspešnou obhajobou svojej práce "Vajanský a Turgenev", a v roku 1966 sa stal docentom (habilitačná práca "Vajanský a ruská literatúra"). V rokoch 19671969 zastával post prodekana FF UPJŠ.
Ale počas procesu normalizácie bol prepustený zo školstva za "„antiruské a antisocialistické postoje v roku 1968“", čo malo súvis s jeho poznámkou pri preberaní knižného daru zo Sovietskeho zväzu vo fakultnej knižnici v roku 1969, keď v svojej ďakovnej reči povedal „книги да, танки нет“ (rus. – "„knihy áno, tanky nie“"). V rokoch 19711977 bol teda na nútenej publikačnej a pedagogickej odmlke, počas ktorej pracoval ako lektor v divadlách v Prešove a Košiciach.
Na akademickú pôdu sa vrátil v roku 1977, kedy nastúpil na Vysokú školu pedagogickú v Nitre, ktorá sa v roku 1996 premenovala na Univerzitu Konštantína Filozofa v Nitre (UKF). V roku 1989 získal profesorskú vedecko-pedagogickú hodnosť v odbore teória a dejiny ruskej literatúry. V roku 1990 sa stal doktorom vied v študijnom programe vedy o umení na FF UK (doktorská dizertačná práca "Človek v literatúre"). Od roku 2000 pôsobil ako emeritný profesor na Katedre rusistiky UKF. Zomrel 11. februára 2012 v Nitre.
Pedagogická činnosť.
Venoval sa výučbe ruskej literatúry 19. storočia, teórie literatúry, literárnej komparatistiky, semiotiky, slovensko-ruských literárnych vzťahov, dejín literárnoteoretického myslenia. Bol garantom 25 vedeckých seminárov.
Dielo.
Je autorom 24 samostatných vedeckých publikácií a vyše 500 štúdií v domácich a zahraničných časopisoch a zborníkoch. Ďalej sa ako editor a spoluautor podieľal na tvorbe 48 zborníkov, taktiež bol editorom a vedeckým redaktorom periodika "Almanach Nitra".
Bibliografia.
Bibliografia podľa .
Knižné práce
Eseje
Ocenenia.
K jeho najvýznamnejším oceneniam patrí Medaila Puškina () udelená prezidentom Ruskej federácie Vladimirom Vladimirovičom Putinom v roku 2000 "„za veľký osobný prínos pre rozvoj rusko-slovenských vzťahov“" a Rad Ľudovíta Štúra II. triedy udelený prezidentom SR Rudolfom Schusterom v roku 2002 "„za rozvoj esteticko-antropologickej koncepcie literatúry“". V roku 2008 bola symbolicky zavŕšená jeho spoločenská rehabilitácia "„Pamätným listom pánovi Andrejovi Červeňákovi ako prejav vďaky za občianske a vlastenecké postoje, intelektuálne výkony, za obhajobu hodnôt demokracie a slobody Prebudenej spoločnosti r. 1968“", ktorý mu udelil predseda vlády SR Robert Fico.
Za celoživotné dielo bol ocenený Pamätným listom slavistickej spoločnosti Franka Wollmana. V roku 2012 mu bola udelená in memoriam Zlatá plaketa Nitrianskeho samosprávneho kraja.
Literatúra.
Monografie a príspevky v monografiách
Články a štúdie
Tlačové správy
Internetové zdroje

</doc>
<doc id="513826" title="Curriculum vitae" url="https://sk.wikipedia.org/wiki?curid=513826">
Curriculum vitae

Curriculum vitae (z ; skratka CV) alebo životopis je stručný opis akademického a profesionálneho života, obvykle slúžiaci ako príloha k žiadosti (o prijatie na štúdium, prijatie do zamestnania a pod.). V súčasnosti sa používa výlučne štrukturovaný životopis, t. j. písaný v podobe formulára namiesto celých viet.
V anglickojazyčnom prostredí (najmä v Spojených štátoch a Kanade) sa používa výraz "résumé" alebo "resume" (z ) označujúci stručný životopis s rozsahom spravidla jedna strana formátu A4 (maximálne 23 strany). Životopis (štandardnej dĺžky) sa preto v tomto prostredí označuje aj ako "academic résumé" (angl. – „akademické rezumé“), ale tiež preň používa výraz "curriculum vitae".
Obsah životopisu.
Vo všeobecnosti platí, že životopis je nutné prispôsobiť danému účelu, aby stručne a výstižne informoval o predpokladoch uchádzača. Za odporúčaný rozsah sa pokladajú 2 strany A4.
Základná štruktúra životopisu.
Niektorí personalisti odporúčajú tiež doplniť decentnú a kvalitnú fotografiu (portrét), zatiaľ čo iní to pokladajú za nevhodný a rušivý prvok.
Europass.
Europass- životopis je jedným z piatich Europass dokumentov. Ide o formát štruktúrovaného životopisu s jednotnou podobou pre všetky členské krajiny EU. Dá sa vyplniť online v 27 jazykových verziách. Za prvý polrok 2015 si vo všetkých jazykoch Europass vytvorilo viac než 10 miliónov Európanov. Ďalšími dokumentami Europassu okrem životopisu sú Jazykový pas, Europass- mobilita, Dodatok k diplomu a dodatok k vysvedčeniu/ osvedčeniu. Podľa štatistiky Európskeho strediska pre rozvoj odbornej prípravy Cedefop Europass životopis vyplňujú najviac ľudia uchádzajúci sa o profesie: čašníka, počítačového programátora, predavača v obchode, zdravotnej sestry, recepčného, kuchára, úradníka, strojného inžiniera, sekretárky v administratíve a inžiniera.

</doc>
<doc id="513861" title="Hliníková zliatina" url="https://sk.wikipedia.org/wiki?curid=513861">
Hliníková zliatina

Hliníková zliatina je zliatina hliníka s iným prvkom resp. prvkami. Hliníkové zliatiny majú významné postavenie v priemysle. Hliník má nízku hmotnosť, vynikajúcu elektrickú a tepelnú vodivosť, výbornú tvárnosť a húževnatosť, ale nízku pevnosť, nízku teplotu topenia. V zliatine hliníka sa obvykle za cenu zhoršenia niektorej výhodnej vlastnosti výrazne vylepšia iné nevýhodné vlastnosti hliníku.
Triedy hliníkových materiálov pre tvárnenie.
Najčastejším systémom značenia je IADS (International Alloy Designation System), kde prvá číslica udáva hlavný legujúci prvok
Triedy hliníkových materiálov pre odlievanie.
Aluminum Association (AA) prijala značenie materiálov pre odlievanie podobné značeniu materiálov pre tvárnenie, avšak odlišné od značenia DIN, BS.

</doc>
<doc id="513958" title="Jeanne Moreauová" url="https://sk.wikipedia.org/wiki?curid=513958">
Jeanne Moreauová

Jeanne Moreauová (; * 23. január 1928, Paríž, Francúzsko† 31. júl 2017, Paríž) bola francúzska herečka, filmová režisérka a speváčka.
Celkom sa podieľala na viac ako 120 filmoch. Predovšetkým v päťdesiatych a šesťdesiatych rokoch 20. storočia patrila k najpopulárnejším filmovým hviezdam.
Životopis.
Je dcérou britskej tanečnice a francúzskeho majiteľa reštaurácie. Keď mala 11 rokov, rodičia sa rozviedli.
Od roku 1946 študovala na parížskom konzervatóriu Conservatoire national supérieur d'art dramatique a už v rokoch 1948 – 1952 hrala v divadle Comédie-Française. V roku 1952 odišla do experimentálneho Théâtre National Populaire, ale pôsobila aj na iných scénach, vrátane Broadwaya.
V 50. rokoch získala niekoľko divadelných cien. K najoceňovanejším patrili jej úlohy v "Pygmalionovi" GB Shawa a v "Pekelnom stroji" Jeana Cocteaua z roku 1954.
V roku 1948 debutovala vo filme. Po menších rolách, ako bola napr. snímka "Nesiahajte na prachy" s Jeanom Gabinom z roku 1953, mala prvý väčší úspech vo filmoch "Výťah na popravisko" (1957) a "Milenci" (1958) v réžii Louisa Malle a postupne sa presadila ako významná filmová herečka.
Najmä v 60. rokoch nasledovali početné hlavné roly vo francúzskych i medzinárodných produkciách mnohých významných režisérov, ako napríklad Michelangelo Antonioni ("Noc"), Orson Welles ("Proces"), Luis Buñuel ("Denník komornej"), François Truffaut ("Nevesta bola v čiernom"), Roger Vadim ("Nebezpečné známosti"), Tony Richardson ("Slečna učiteľka"), alebo Peter Brook ("Moderato Cantabile"). Výrazný ohlas mala úloha Cathérine v Truffautovovom filme "Jules a Jim" z roku 1962.
V ďalších rokoch spolupracovala napríklad v roku 1982 s R. W. Fassbinderom vo filme "Querelle", alebo s Wimom Wendersom v snímke "Až na koniec sveta" z roku 1991.
Súbežne s filmovou tvorbou aj naďalej hrala v divadle. Na dvoch filmoch sa podieľala ako režisérka. Vo Francúzsku je populárna aj ako speváčka a v roku 1964 získala cenu Grand Prix du Disque.
Bola dvakrát vydatá. Z prvého manželstva (1949 – 1951) s hercom Jean-Louisom Richardom sa narodil syn Jérôme Duvon, ktorý je dnes úspešným maliarom. V rokoch 1977 – 1980 bola vydatá za režiséra Williama Friedkina.

</doc>
<doc id="513980" title="Kryha (ľad)" url="https://sk.wikipedia.org/wiki?curid=513980">
Kryha (ľad)

Kryha alebo ľadová kryha (pre veľké kryhy aj: plávajúci ľadovec, ľadovec, ľadový vrch, ľadová hora) je označenie pre veľký kus ľadu, ktorý sa odlomil od ľadovca alebo ľadového poľa, ktorý pláva na hladine vody.
Hustota sladkovodného ľadu je asi 920 kg/m3, kým hustota morskej vody je asi 1 025 kg/m3. Preto je zvyčajne okolo 90% objemu ľadovej kryhy ponoreného pod morskou hladinou. Je veľmi ťažké určiť skutočný tvar ľadovca len podľa toho, čo je vidieť nad hladinou. Na základe tejto skutočnosti sa používa obrat špička ľadovca pre označenie problému, ktorý je podstatne väčší než sa na prvý pohľad zdá.
Ľadová masa môže byť veľmi odolná a dokáže ľahko poškodiť oceľové pláty lodí. Ľadové kryhy sú veľmi nebezpečné pre lodnú dopravu. Asi najznámejšou lodnou katastrofou, spôsobenou zrážkou s ľadovou kryhou bolo potopenie parníka Titanic v apríli 1912.
Ľadové kryhy sú problémom aj na riekach. Najmä v období jarného topenia či odmäku všeobecne môže ľadochod poškodzovať konštrukcie mostov alebo svojim nahromadením zahradiť tok rieky a spôsobiť jej vyliatie mimo koryta.

</doc>
<doc id="514119" title="Milan Maxim" url="https://sk.wikipedia.org/wiki?curid=514119">
Milan Maxim

Generál Ing. Milan Maxim (* 13. apríla 1956, Michalovce, Česko-Slovensko) je slovenský generál, od 6. mája 2014 bol Náčelník Generálneho štábu OS SR. 7. mája 2018 ho vo funkcii nahradil Daniel Zmeko.
V minulosti pôsobil na významných vojenských postoch v Ozbrojených silách SR, bol veliteľ Pozemných síl, náčelník štábu logistiky Generálneho štábu a veliteľ Síl výcviku a podpory. Dôstojníkom z povolania je od roku 1976. Do prvej generálskej hodnosti brigádny generál bol prezidentom Slovenskej republiky vymenovaný v roku 2002.
Život a vzdelanie.
Po absolvovaní Gymnázia Pavla Horova v Michalovciach Milan Maxim študoval v rokoch 1975 a 1976 jednoročnú dôstojnícku školu. V roku 1976 sa stal dôstojníkom z povolania. Maxim v roku 1980 absolvoval Vysokú vojenskú školu pozemného vojska vo Vyškove na Morave a v rokoch 1987 až 1990 študoval postgraduálne štúdium na Vojenskej akadémii v Brne. Študoval tiež na Akadémii obrany ozbrojených síl v Paríži. Počas svojej služby absolvoval tiež jazykové kurzy v Kanade.
Začiatky vojenskej kariéry.
Milan Maxim pôsobil ako veliteľ tankovej čaty 21. tankového pluku v Holýšove (Plzenský kraj) a veliteľ roty, náčelník štábu a veliteľ tankového práporu 23. tankového pluku v Žatci. V roku 1990 bol prevelený k Východnému vojenskému okruhu. V rokoch 1990 až 1995 bol veliteľom 63. motostreleckého pluku, v rokoch 1995 až 1996 veliteľom 21. mechanizovanej brigády v Michalovciach a v rokoch 1997 až 1998 zástupcom veliteľa 2. armádneho zboru (neskôr reorganizovaného na 2. mechanizovanú brigádu).
Diplomatické pôsobenie.
Od roku 2009 pôsobil ako pridelenec obrany v Prahe. V prehľade diplomatov bola k 23. aprílu 2014 funkcia pridelenca v Česku neobsadená.
Náčelník Generálneho štábu.
Koncom apríla 2014 bolo oznámené, že Generálporučík Peter Vojtek vo funkcii náčelníka Generálneho štábu končí. Dôvodom má byť Vojtkov zdravotný stav. Súvislosť s kauzou majora generálneho štábu podozrivého zo špionáže pre Rusov bola odmietnutá. Novým náčelníkom sa mal stať Maxim. Informácie o odvolaní Vojteka a Maxima ako jeho nástupcu boli zverejnené už v januári 2014. Na druhý deň však boli dementované.
Do funkcie Náčelníka Generálneho štábu bol vymenovaný 6. mája 2014 prezidentom a hlavným veliteľom Ozbrojených síl Ivanom Gašparovičom za základe čl. 102 ods. 1. písm. h/ Ústavy Slovenskej republiky. Prezident Gašparovič pri tejto príležitosti povedal: „Nastupujete do rozbehnutého armádneho stroja, ktorý ale potrebuje naolejovať. Som presvedčený, že svojimi skúsenosťami, ktoré ste získali nielen na Slovensku, ale aj v misiách v zahraničí ste ten pravý, kto dokáže rozvŕzganú armádu SR dať do takého stavu, že bude schopná všetkých bojových úloh ktoré má. Som presvedčený že to dokážete a Slovensko si bude plniť všetky úlohy člena aliancie tak zodpovedne ako doteraz“. Prezident tiež „verí, že nový náčelník Generálneho štábu Ozbrojených síl SR je zárukou, že ozbrojené sily si budú plniť svoje úlohy najmä v rámci Aliancie tak, ako doteraz.“ Svoje vymenovanie genpor. Maxim zhrnul takto: „Vymenovanie do funkcie náčelníka Generálneho štábu chápem ako veľký prejav dôvery. Uvedomujem si, že funkcia náčelníka Generálneho štábu nie je jednoduchá najmä v dobe, kedy sa bezpečnostná situácia aj v našej blízkosti neustále mení a vyžaduje si našu pozornosť.“
V rovnaký deň bol Milan Maxim prezidentom povýšený z hodnosti generálmajor do hodnosti generálporučík. Do najvyššej hodnosti, generál, bol Milan Maxim menovaný 26. novembra 2015.
Štvorročné funkčné obdobie Maximovi skončilo začiatkom mája 2018. 

</doc>
<doc id="514141" title="Žehlička" url="https://sk.wikipedia.org/wiki?curid=514141">
Žehlička

Žehlička je v bežnom ponímaní malé elektrické zariadenie používané na vyhladzovanie tkanín pomocou tepla, prípadne vodnej pary. Teplota sa pohybuje typicky medzi 120220 °C, v závislosti od materiálu tkaniny. Princípom efektu vyhladzovania je fyziologický fakt, že teplo pôsobí na štruktúru dlhých molekúl polymérov vo vláknach tkanín a uvoľňuje ju. Zároveň sa žehličkou vyvíja tlak na vlákna oproti podložke (žehliaca doska) a dochádza k narovnávaniu vlákien, ktoré si po vychladnutí daný tvar naďalej udržujú. Určité tkaniny (najmä bavlnené) vyžadujú pôsobenie vody resp. vodnej pary. 
Niektoré tkaniny z moderných syntetických polymérov žehlenie nepotrebujú. Pri ich výrobe sa použil špeciálny proces, pri ktorom sa vytvoril „trvalý tlak“ v molekulárnej štruktúre, ktorý udržuje vlákna v podobe, v akej boli vyrobené. Ich kombináciou s bavlnou vzniká nekrčivá bavlnená tkanina.
Dejiny.
Prvá známa zmienka o „žehlení“ odevu pochádza z Číny. Pred zavedením elektriny sa používali akumulačné alebo uhoľné žehličky. V prípade akumulačnej žehličky sa jednalo o masívny kus kovu s držadlom, ktorý sa nahrieval na sporáku. Uhoľná žehlička bola v podstate jednoduchá kovová skrinka, do ktorej sa nasypalo rozžhavené uhlie. Prvú elektrickú žehličku v roku 1882 vytvoril Henry W. Seeley a patentoval si ju ako „elektrický žehlič“ 6. júna 1882 (U.S. Patent no. 259,054).
16. februára 1858 si W. Vandenburg a J. Harvey patentovali žehliaci stôl na žehlenie rukávov a nohavíc. Jeho princípom boli dve plochy, a spodnú sa položila žehlená tkanina alebo odev a s pomocou zohriatej hornej plochy sa vyvinul rovnomerný tlak na väčšiu plochu. Toto riešenie umožňovalo žehliť naraz viac kusov odevov, prípadne väčšie plochy, avšak nebolo praktické do domácností, resp. nepoužiteľné na malé plochy odevov ako goliere košieľ a pod. 
Skutočne prenosnú (skladaciu) žehliacu dosku vynašiel až v roku 1875 v Kanade John B. Porter. Vynález zároveň obsahoval odnímateľnú menšiu dosku na žehlenie úzkych rukávov. V roku 1892 získala Sarah Booneová patent v Spojených štátoch na vylepšenie žehliacej dosky, umožňujúcej lepšie žehlenie krátkych rukávov.
Priemyselné verzie.
Vo väčších prevádzkach, práčovniach alebo textilných továrňach sa používajú špeciálne, zväčša horúcou parou centrálne napájané žehličky, žehliace pulty, žehliace prítlačné alebo rotačné lisy. Za najväčšiu „žehličku“ sa dá považovať horúci valec, ktorým v textilných továrňach prechádza vyrobená tkanina. Tá je okamžite ochladzovaná a navíjaná na rolku pre ďalšie kroky výroby alebo distribúciu. Šírka niektorých textilných tkanín presahuje .
Žehliace pulty v práčovniach sú veľké žehliace zariadenia, ktorých obe plochy sú z pružného porézneho materiálu, umožňujúceho prechod pary. Obsluha položí a vyrovná žehlený kus odevu/odevov na žehliacu plochu a nožným pedálom spustí proces žehlenia. Najprv sa na celú plochu rovnomerne pritlačí vrchná časť. Vzápätí systém ventilov uvoľní z jednej plochy horúcu paru, ktorá je po prechode tkaninou okamžite odsávaná. Po niekoľkých sekundách sa para vymení za chladný vzduch a žehlená tkanina sa tým prudko ochladí. Tým si zachová žehlený tvar a zároveň umožňuje obsluhe bezproblémovú manipuláciu s vyžehlenými odevmi bez nutnosti používať nepohodlné teplovzdorné rukavice.
Odporúčané teploty žehlenia.
Upozornenie: odporúčané teploty sú len orientačné, je nutné sa VŽDY riadiť inštrukciami na štítkoch odevov a tkanín. Hrubšie pletené odevy z vlny (svetre a pod.) sa nežehlia, len tenké!
Niektoré zdroje odporúčajú mierne vyššiu teplotu, napríklad 180 – 220 °C pre bavlnu.

</doc>
<doc id="514228" title="Kornélia Fabišíková" url="https://sk.wikipedia.org/wiki?curid=514228">
Kornélia Fabišíková

MUDr. Kornélia Fabišíková (* 23. august 1965, Košice) je slovenská psychiatrička, súdna znalkyňa v obore psychiatria.
Vo voľbách do Európskeho parlamentu v roku 2014 kandidovala za koalíciu strán NOVA, KDS a OKS na poslankyňu Európskeho parlamentu.
Kariéra.
Vyštudovala Lekársku fakultu UPJŠ v Košiciach. Po ukončení štúdia v roku 1990 pracovala ako sekundárny lekár na Psychiatrickom oddelení Univerzitnej nemocnice L. Pasteura v Košiciach. Od roku 1997 pracuje v neštátnej psychiatrickej ambulancii v Košiciach na sídlisku KVP, od roku 2005 aj na psychiatrickej ambulancii v Moldave nad Bodvou. Od roku 1998 zastáva funkciu predsedkyne Katalogizačnej komisie ministerstva zdravotníctva pre odbor psychiatria. Od roku 2007 pôsobí ako súdna znalkyňa ministerstva spravodlivosti SR v odbore zdravotníctvo a farmácia, odvetvie psychiatria. Je členkou výboru psychiatrickej sekcie Slovenskej lekárskej komory a "Asociácie súkromných lekárov SR".
Pôsobila ako hlavná koordinátorka pre psychiatriu v Slovenskej lekárskej únii špecialistov, v roku 2008 sa vyjadrila proti zavedeniu výmenných lístkov v oblasti psychiatrie, uviedla, že mnohí ľudia sa za psychické problémy hanbia a tento predpis by ich odradil od návštevy špecialistu.
V roku 2016 je tiež regionálna prezidentka RLK Košice Slovenskej lekárskej komory v oblasti psychiatrie. V tejto funkcii pôsobí od septembra 2014.
Politická činnosť.
V roku 2013 vstúpila do politiky a v májových eurovoľbách kandidovala z miesta číslo 12. Ako svoje hlavné ciele uviedla zastavenie ťažby uránu v Košiciach, podporu cyklistiky na Slovensku, rodovú rovnosť a pomoc východoslovenskému regiónu.

</doc>
<doc id="514465" title="Martin Michalko" url="https://sk.wikipedia.org/wiki?curid=514465">
Martin Michalko

Brigádny generál Ing. Martin Michalko (* 26. júl 1968, Bardejov) je slovenský vojenský generál.
V súčasnosti je zástupcom veliteľa Spoločného operačného veliteľstva OS SR, ktoré vzniklo v apríli 2021.
Život.
Po maturite v roku 1986 začal študovať Vojenskú vysokú školu vo Vyškove na Morave. Štúdium ukončil v roku 1990 v odbore veliteľsko-inžinierskom motostreleckom a zároveň bol ako vojak z povolania menovaný do hodnosti poručík. Následne začal pôsobiť v Trebišove kde vykonával základné veliteľské funkcie v motostreleckom a mechanizovanom vojsku na stupni čata až prápor. Štábne funkcie zastával na veliteľstve brigády v Prešove a na veliteľstve Pozemných síl v Trenčíne. V roku 1999 ukončil účelový kurz ÚK-II, odbor veliteľsko-štábny, na Vojenskej akadémii v Liptovskom Mikuláši. V roku 1996 bol premiestnený do Michaloviec, kde zastával funkciu veliteľa mechanizovaného práporu. Od roku 2008 do roku 2010 pôsobil na veliteľstve 2. mechanizovanej brigády v Prešove a to vo funkcii náčelníka štábu. Náčelníkom odboru operácií na veliteľstve Pozemných síl v Trenčíne bol v období rokov 2010 až 2011. Od roku 2011 znova pôsobil na veliteľstve brigády v Prešove. V roku 2012 sa stal veliteľom 2. mechanizovanej brigády v Prešove. V rokoch 2015-2016 absolvoval postgraduálne štúdium na Armádnej vojnovej škole Spojených štátov (US Army War College), Carlisle, Pensylvania, USA. V roku 2018-2019 pôsobil ako veliteľ Strategického centra krízového manažmentu Generálneho štábu Ozbrojených síl SR.
20. septembra 2018 ho prezident SR Andrej Kiska vymenoval do prvej generálskej hodnosti, brigádny generál.
Od 9. júla 2020 bol veliteľom Pozemných síl ozbrojených síl SR. Vo funkcii nahradil generálmajora Jindřicha Jocha. Predtým od 1. júla 2019 pôsobil ako zástupca veliteľa Pozemných síl. K 1. októbru 2020 bol vymenovaný za veliteľa novovzniknutej zložky OS SR, Doktrinálneho centra a organizačného jadra pre vytvorenie Spoločného operačného veliteľstva. Zložka bude pripravovať vojenské doktríny a predpisy pre celé Ozbrojené sily a pripraví Spoločné operačné veliteľstvo pre domáce aj medzinárodné operácie.
Pôsobenie v zahraničných vojenských misiách.
Od februára 2006 do septembra 2006 pôsobil ako veliteľ ženijnej roty v rámci medzinárodnej operácie „Iracká sloboda“ v Iraku.
Vyznamenania.
Za službu v mierových pozorovateľských misiách a ďalšie.

</doc>
<doc id="514557" title="Železničná trať Praha – Vraňany – Děčín" url="https://sk.wikipedia.org/wiki?curid=514557">
Železničná trať Praha – Vraňany – Děčín

Železničná trať Praha – Vraňany – Děčín (v cestovnom poriadku pre cestujúcich označená číslami 090 a 091) spája hlavné mesto s Děčínom cez Kralupy nad Vltavou, Vraňany, Hněvice, Roudnice nad Labem, Lovosice a Ústí nad Labem. V rámci tejto trate sa vyčleňuje úsek z Prahy do Vraňan (do 11. decembra 2010 len úsek Praha - Kralupy nad Vltavou) ako trať č. 091. Dvojkoľajná elektrifikovaná celoštátna trať je súčasťou 1. koridoru. 
Doprava na nej bola zahájená už v roku 1850, kedy bola vybudovaná ako súčasť Severnej štátnej dráhy. V Roudnici nad Labem bola kvôli nej zbúraná západná mostná veža a kostol svätého Václava, založený v 30. rokoch 14. storočia. Od roku 1979 do roku 1986 prebiehala elektrifikácia trate a na prelome 20. a 21. storočia modernizácia. V úseku Kralupy nad Vltavou - Lovosice môžu vlaky jazdiť až rýchlosťou 160 km/h.
Celá trať vedie po rovine v blízkosti riek Vltava a Labe. Od týchto riek sa vzďaľuje len v dvoch úsekoch, a to najviac na vzdialenosť štyroch kilometrov. V úseku od Lovosic do Děčína vedie v ich tesnej blízkosti a celkovo prechádza šiestimi tunelmi. 
Osobná doprava.
V systéme Esko Praha sú na trati prevádzkované zastávkové vlaky ako linka S4 (úsek Praha - Vraňany - Hněvice). V Ústeckom kraji v systéme RegioTakt Ústecký kraj jazdia zastávkové vlaky v úseku Hněvice - Ústí nad Labem ako linka U4 (spravidla ako predĺženie spojov linky S4). 
V úseku Ústí nad Labem – Děčín jazdí v rámci systému RegioTakt Ústecký kraj linka U1, pokračujúca po inej trati do Mostu a Chomutova.
Vlaky kategórie EC sú v Česku objednávané Ministerstvom dopravy ČR v rámci linky Ex2. Ministerstvo ďalej objednáva dve rýchlikové linky: linku R5 v trase Praha - Ústí nad Labem - Karlovy Vary - Cheb a linku R20 v trase Praha - Roudnice nad Labem - Ústí nad Labem - Děčín. Rýchliky linky R20 sú v úseku Praha hlavná stanica - Hněvice zaradené do systému Esko Praha ako linka R4. 
Linka S4 (osobné vlaky) má ako východziu stanicu Praha Masarykovo nádraží, rýchliky a medzištátne vlaky EC a EN vychádzajú zo stanice Praha hlavní nádraží.
Nadväzujúce trate.
Praha.
V staniciach Praha Masarykovo nádraží, Praha hlavní nádraží a Praha-Holešovice je nadväznosť na ďalšie trate. 

</doc>
<doc id="514716" title="Sylvain Sylvain" url="https://sk.wikipedia.org/wiki?curid=514716">
Sylvain Sylvain

Sylvain Sylvain, rodným menom Sylvain Mizrahi (* 14. február 1951, Káhira, Egypt – † 13. január 2021, USA) bol americký rockový gitarista, najviac známy ako člen skupiny New York Dolls.
Život.
Narodil sa v Káhire do židovskej rodiny a roku 1956 spolu s rodinou odišiel do Spojených štátov amerických. V šesťdesiatych rokoch chodil na rovnakú strednú školu ako Billy Murcia, ktorý bol tiež prisťahovalec. Roku 1971 spolu s Murciom, Johnnym Thundersom, Davidom Johansenom a Arthurom Kanom založil skupinu New York Dolls. So skupinou vystupoval až do jej rozpadu v roku 1976 a následne sa vydal na sólovú dráhu, počas ktorej však vydal iba jeden album nazvaný „Sylvain Sylvain“.
Taktiež spolupracoval s Davidom Johansenom na jeho sólových albumoch a neskôr založil skupinu "The Criminals". Neskôr vystupoval s niekoľkými rôznymi skupinami a od roku 2004 opäť vystupoval so skupinou "New York Dolls". V roku 2010 založil skupinu "The Batusis", v ktorej spolu sním hral Cheetah Chrome zo skupiny The Dead Boys. V rokoch 2013 až 2014 odohral turné nazvané Sex Doll Tour spolu s Glenom Matlockom z kapely Sex Pistols.

</doc>
<doc id="514724" title="Sami Yaffa" url="https://sk.wikipedia.org/wiki?curid=514724">
Sami Yaffa

Sami Yaffa, rodným menom Sami Takamäki (* 4. september 1963, Espoo, Fínsko) je fínsky basgitarista, známy ako člen skupín Hanoi Rocks a New York Dolls.
Kariéra.
Svoju kariéru začal v roku 1977 v skupine Babblers a o dva roky neskôr hral v kapelách Suopo a Pohjanoteeraus. V roku 1980 sa stal členom skupiny Pelle Miljoona Oy a toho roku tiež nastúpil k skupine Hanoi Rocks, s ktorou vystupoval až do roku 1985. Neskôr hral s niekoľkými ďalšími kapelami, medzi ktorými bola napríklad sprievodná skupina Johnnyho Thundersa alebo americká skupina Jetboy.
So spevákom Michaelom Monroom, bývalým spoluhráčom z kapely Hanoi Rocks, spolupracoval na jeho sólových koncertoch a v deväťdesiatych rokoch spolu založili krátko existujúce skupiny Jerusalem Slim a Demolition 23. V rokoch 2005 až 2010 bol členom skupiny New York Dolls. V roku 2011 vystupoval s kapelou Compulsions, v ktorej s ním hrali ešte Richard Fortus a Frank Ferrer zo skupiny Guns N’ Roses. Taktiež je členom skupiny Mad Juana.

</doc>
<doc id="514778" title="Slovenská literárna fantastika" url="https://sk.wikipedia.org/wiki?curid=514778">
Slovenská literárna fantastika

Slovenská literárna fantastika je súhrn literárnych diel (zbierka poviedok, román, teoretická práca) slovenských autorov v žánre sci-fi, fantasy a horor, ktoré vyšli v knižnej alebo v elektronickej podobe vo forme knihy či e-knihy. Je súčasťou slovenskej literatúry.
Autori slovenskej literárnej fantastiky.
1969 – 1989.
Ivan Izakovič, Ján Lenčo, Ján Fekete, Jozef Viktor Schwartz, Anton Hykisch, Peter Valo, Rudolf Fábry, A.S. Kalma, Štefan Paulov, Alfonz Bednár, Alta Vášová, Antológia: "Správy z neznámych svetov" (1988)
1990 – 2000.
Gustáv Murín, Pavol Vilikovský, Andrej Ferko, Dušan Mitana, Ondrej Krug, Štefan Konkol, Alexandra Pavelková, Juraj Červenák, Michal Krompašský, Viliam Klimáček, Igor Otčenáš, V. R. Gogár, Peter Šulej, Michal Hvorecký, Štefan Huslica, Alexandra Pavelková, Jozef Girovský, Juraj Toman, Peter Wittgrúber, Ľubomár Motyčka, Sven Grossman
2001 – 2010.
Peter Šulej, Michal Hvorecký, Alexandra Pavelková, Anton Stiffel, Jozef Girovský, Dušan D. Fabian, Michal Jedinák, Sven Grosman, Štefan Konkol, Štefan Huslica, Miroslav Bórik, Igor a Muška Molitorovci, Juraj Červenák, Miloš Ferko, Márius Kopcsay, Ondrej Trepáč
Po roku 2010.
Alexandra Pavelková, Juraj Červenák, Marja Holecyová, Lucia Droppová, Dušan D. Fabian, Mark E. Pocha, Katarína Soyka, Jana Plauchová, Lenona Štiblaríková, Sofia Vitalle, Viktória Laurent-Škrabalová, Viliam Klimáček, Blanka Gondová, Lívia Hlavačková, Zuzana Droppová, Ivan Kučera, Peter Jelínek
Hrdinská fantastika.
Juraj Červenák, Henrich H. Hujbert, Alexandra Pavelková, Štefan Konkol
Romantická fantastika.
Miroslava Varáčková, Nata Sabová, Ivana Ondriová, Michaela Ella Hayduková, Enja Rúčková, Vita Jamborová, Katarína Soyka
Odborné práce o fantastike a dejinách slovenskej fantastiky.
Ondrej Herec.
V časopise "Dotyky" uverejnil v rokoch 20032008 takmer dvadsať štúdií a esejí o svetovej literárnej, filmovej a televíznej fantastike. Seriál o deviatich fantastických netvoroch "od Frankensteina po Terminátora" ucelene charakterizuje netvorov a ich postavenie v modernej fantastike. Jeho trojdielna štúdia o fenoméne "Star Trek" a tiež trojdielna štúdia o seriáli "Spisy X" sú prvými svojho druhu na Slovensku i v Česku. Pozornosť vzbudili i jeho ďalšie eseje. V tomto období Ondrej Herec potvrdil svoje postavenie zakladateľa teórie modernej fantastiky na Slovensku. Okrem vlastných priekopníckych publikácií otvoril priestor aj ďalším autorom, najmä Milošovi Ferkovi.
Samostatné odborné publikácie.
Alexandra Pavelková
Odbornú reflexiu písala pre časopis Pevnost, Fantázia, pre denník SME. Jej esej Fantastické ženy na Slovensku vyšla v antológii "Žena se sovou" a v rozšírenej podobe je dostupná na stránke internetového denníka Fandom.sk. Pre začínajúcich autorov napísala štvordielnu sériu návodov pod názvom Spisovateľská alchýmia, ktorá vyšla v slovenčine aj češtine v rôznych časopisoch a je dostupná na internetovom denníku Fandom.sk.
Literárne súťaže.
Organizoval ju "Slovenský syndikát autorov fantastiky" (SSAF 19912004). Prvá a najprestížnejšia súťaž pôvodnej slovenskej fantastiky, v porote sa striedali významné osobnosti slovenského kultúrneho života ako Anton Baláž, Andrej Ferko, Kornel Földvári, Michal Hvorecký, Peter Jaroš, Viliam Marčok, Dušan Mitana a iní. Predsedom poroty bol Ondrej Herec. Vytvorila publikačnú základňu autorov fantastiky na Slovensku. Poviedky víťazov a finalistov súťaže boli uverejňované v zborníkoch "Krutohlav", ktoré zostavoval Ondrej Herec. SSAF vytvoril priestor pre nastupujúcu generáciu mladých autorov (Eliáš, Fabián, M. Ferko, Girovský, Huslica, Hvorecký, Weber, Pavelková a iní) a položil základy nasledujúcich súťaží a cien fantastiky na Slovensku.
Finálové poviedky boli spočiatku uverejňované v časopise "Fantázia". V roku 2005 boli finálové texty vydané v malom zošitovom/fanzinovom formáte a od roku 2006 vychádzajú v samostatných zborníkoch Fantázia. Pridruženými cenami súťaže sú: "Cena Béla" (od 2009), "Cena spoločnosti Intel pre najlepšiu sci-fi poviedku" (od 2011), "Cena OZ Fantázia pre najlepšiu fantasy" a "Cena poroty" (obe od 2012). Od roku 2011 vychádzajú aj "e-zborníky Fantázia" s ďalšími poviedkami z tejto súťaže.
Súťaž poviedok na určitú konkrétnu tému, organizuje sa v rámci festivalu Istrocon.
Poviedková súťaž organizovaná pod záštitou festivalu SlavCon.
Súťaž mikropoviedok, dvakrát ročne prebieha na stránkach internetového denníka Fandom.sk.
Vyhlasuje ju internetový portál pre začínajúcich autorov Storywriters inc., súťaží sa vo viacerých kategóriách v poézii aj v próze.
Fandom.
Fandom je voľné združenie ľudí, ktorí sa denne či príležitostne zaoberajú fantastikou, a zároveň sa stretávajú s ľuďmi podobných záujmov.
Cony.
Festivaly fantázie, na ktorých sa stretávajú fanúšikovia sci-fi, fantasy a hororu – čitatelia, autori, vydavatelia, ilustrátori, hráči a milovníci tohto žánru.

</doc>
<doc id="514781" title="Radnica v Umeå" url="https://sk.wikipedia.org/wiki?curid=514781">
Radnica v Umeå

Radnica v Umeå () je radnica v meste Umeå na severe Švédska. Budovu v novorenesančnom slohu navrhol architekt Fredrik Olaus Lindström a postavená bola na mieste prvej radnice zo začiatku 17. storočia na brehu rieky Ume. Budova je sídlom mestskej rady a súdu. V minulosti sa v nej nachádzala aj policajná stanica s celami predbežného zadržania a poštový úrad.
História.
Prvá radnica v meste stála približne od roku 1600. Spolu so školou a kostolom to boli jediné verejné budovy v Umeå. Radnica bola jednoposchodová, nachádzala sa v severnej časti súčasného radničného námestia ("Rådhustorget") a okrem správy mesta tam sídlil aj súd.
Počas severnej vojny mesto Umeå niekoľkokrát vypálili ruské vojská. Po uzavretí mieru v 1721 bola postavená druhá radnica, ktorá mala dve poschodia a menšiu hodinovú vežu. Na prízemí sa nachádzala reštaurácia a väzenie pre dlžníkov, na poschodí bola okrem administratívnych miestností aj plesová sála. Dve miestnosti v pravom krídle budovy slúžili na vzdelávacie účely.
Tretia budova radnice bola postavená v 1814 podľa návrhu Samuela Enandera v štýle empír a bola podobná radnici v Borås, ktorú navrhol ten istý architekt. Bola taktiež poschodová, na prízemí sa nachádzali policajné cely, na poschodí priestory správy mesta. Budova bola postavená z dreva, napriek kráľovskému nariadeniu z 1776, že všetky verejné budovy majú byť kamenné, mesto Umeå dostalo na stavbu výnimku. V druhej polovici 19. storočia bolo na priečelie radnice umiestnených šesť dórskych stĺpov a v 1880 sem bola presťahovaná telegrafná stanica.
V 1889 mesto opäť vyhorelo a Frederikovi Lindströmovi, ktorý práve dokončil návrh mestského kostola, ponúkli prácu na návrhu novej radnice. Lindström sa inšpiroval holandskou novorenesanciou, na budovu umiestnil niekoľko vežičiek rôznych veľkostí a tvarov. Navrhol majestátne priečelie z červených tehál s orámovaním vstupného portálu, okien priečelia a rôznych menších prvkov pieskovcom.
Zaujímavosťou radnice je dvojitý vchod. Priečelie budovy je orientované južne a železničná stanica je umiestnená severne od radnice, o čom bolo rozhodnuté pred započatím stavby. Na slávnostné odhalenie železničného spojenia však mal prísť kráľ a pre predstaviteľov mesta bolo neprípustné, aby k radnici prišiel odzadu, tak na severnej strane dali postaviť druhý hlavný vchod do budovy.

</doc>
<doc id="514795" title="Morgan Freeman" url="https://sk.wikipedia.org/wiki?curid=514795">
Morgan Freeman

Morgan Freeman (* 1. jún 1937, Memphis, Tennessee, USA) je americký herec a režisér, ktorý za svoju prácu získal niekoľko prestížnych ocenení, vrátane ceny Americkej filmovej akadémie Oscar, alebo "Krištáľový glóbus" za mimoriadny umelecký prínos svetovému filmu na Medzinárodnom filmovom festivale v Karlových Varoch.
S herectvom začal už ako osemročné dieťa, do štúdií na univerzite získal niekoľko ďalších skúseností aj ocenenie - potom ale herectvo opustil a v roku 1955 začal pracovať pre US Air Force ako mechanik . V roku 1960 sa presťahoval do Los Angeles a neskôr začal vystupovať v divadlách a muzikáloch v New Yorku a San Franciscu. Jeho kariéru uznávaného herca odštartovali až na prelome 80. a 90. rokov 20. storočia hlavné herecké úlohy vo filmoch "Vodič slečny Daisy" a predovšetkým "Vykúpenie z väznice Shawshank" (podľa mnohých jeho najlepší výkon vôbec, film patrí k divácky najlepšie hodnoteným snímkam v histórii). V súčasnosti patrí k často obsadzovaným hercom a to ako v hollywoodských veľkofilmoch ("Batman začína"), tak v snímkach menších produkcií ("Million Dollar Baby"). Za posledne spomínaný film získal aj v roku 2005 po troch predchádzajúcich nomináciách Oscara.
Morgan Freeman je druhýkrát ženatý a má štyri deti - dvoch synov a dve dcéry (jednu z nich adoptovanú). V súčasnosti žije v malom mestečku Charleston v Mississippi a vlastní reštauráciu s klubom v neďalekom meste Clarksdale. Pozornosť verejnosti v USA upútalo jeho vyjadrenia o kontraproduktívnosti "Mesiaca čiernej histórie"; podľa jeho názoru zdôrazňovanie odlišnosti farby kože len udržiava rasizmus pri živote.
Má hviezdu na Hollywoodskom chodníku slávy.

</doc>
<doc id="514813" title="Bill Frisell" url="https://sk.wikipedia.org/wiki?curid=514813">
Bill Frisell

Bill Frisell, rodným menom William Richard Frisell (* 18. marec 1951, Baltimore, Maryland, USA) je americký hudobník a hudobný skladateľ. Spolupracoval s mnohými hudobníkmi, medzi ktorých patria napríklad Jim Hall, Michael White, Elvis Costello, Gary Peacock alebo Ronald Shannon Jackson.
V detstve študoval hru na klarinet u Richarda Joinera; neskôr prešiel ku gitare, ktorú študoval na Berklee College of Music. Začiatkom osemdesiatych rokov sa stal členom skupiny džezového bubeníka Paula Motiana a neskôr sa stal štúdiovým hudobníkom pracujúcim pre nahrávaciu spoločnosť ECM Records. Svoj prvý sólový album "In Line" vydal v roku 1983. Neskôr vystupoval so skupinou Naked City, v ktorej hral s Johnom Zornom, na ktorého sólových albumoch tiež hral.
V roku 2011 vydal album "All We Are Saying..." zložený z piesní Johna Lennona.

</doc>
<doc id="514832" title="Zoznam slovenských vojenských generálov" url="https://sk.wikipedia.org/wiki?curid=514832">
Zoznam slovenských vojenských generálov

Tento zoznam obsahuje slovenských vojenských generálov, ktorí boli do prvej generálskej hodnosti vymenovaní od 1. januára 1993 počas svojej aktívnej vojenskej služby, alebo až vo výslužbe.
Návrhy na vymenovanie do prvej generálskej hodnosti predkladá prezidentovi vláda na návrh ministra obrany. Podľa stavu zo septembra 2018 bolo na Ministerstve obrany SR a v Ozbrojených silách 20 miest, ktoré by mali byť obsadené generálom. Z toho bolo 14 obsadených, 3 boli obsadené plukovníkmi a 3 neboli obsadené vôbec.
Menovanie do prvej generálskej hodnosti počas aktívnej služby a zálohy.
Rok vymenovania 2004.
30. júna 2004 prezident Ivan Gašparovič vymenoval :
26. augusta 2004 prezident Ivan Gašparovič vymenoval týchto generálov:
Rok vymenovania 2005.
8. mája 2005 prezident Ivan Gašparovič vymenoval týchto generálov:
Rok vymenovania 2007.
1. januára 2007 prezident Ivan Gašparovič vymenoval týchto generálov:
Rok vymenovania 2008.
23. januára 2008 prezident Ivan Gašparovič vymenoval týchto generálov:
2. septembra 2008 prezident Ivan Gašparovič vymenoval týchto generálov:
Rok vymenovania 2010.
25. januára 2010 prezident Ivan Gašparovič vymenoval
Rok vymenovania 2011.
4. mája 2011 prezident Ivan Gašparovič vymenoval
Rok vymenovania 2012.
7. mája 2012 prezident Ivan Gašparovič vymenoval
Rok vymenovania 2013.
30. januára 2013 prezident Ivan Gašparovič vymenoval týchto generálov:
Rok vymenovania 2015.
26. novembra prezident Andrej Kiska vymenoval generálov:
Rok vymenovania 2016.
19. apríla prezident Andrej Kiska vymenoval generálov:
8. septembra prezident Andrej Kiska vymenoval tohto generála:
Rok vymenovania 2018.
20. septembra 2018 prezident Andrej Kiska vymenoval troch generálov:
Rok vymenovania 2019.
28. mája 2019 prezident Andrej Kiska vymenoval dvoch generálov:
Rok vymenovania 2020.
15. januára 2020 prezidentka Zuzana Čaputová vymenovala dvoch generálov:
16. júna 2020 prezidentka Zuzana Čaputová vymenovala troch generálov:
16. decembra 2020 vláda schválila vymenovanie do hodnosti 5 plukovníkom, povýšení by mali byť: Pavol Tököly, Róbert Tóth, Roman Jantoš, Branislav Benka a Ladislav Dovhun.
Rok vymenovania 2021.
28. januára 2021 prezidentka Zuzana Čaputová vymenovala piatich generálov:
Menovanie do prvej generálskej hodnosti počas neaktívnej služby - vo výslužbe (v. v.).
Rok vymenovania 2006.
31. augusta 2006 prezident Ivan Gašparovič vymenoval týchto generálov:

</doc>
<doc id="514931" title="Music Box" url="https://sk.wikipedia.org/wiki?curid=514931">
Music Box

Music Box TV je súkromná hudobná televízna stanica, vysielajúca od 2. decembra 2002 na území Slovenska a od roku 2003 aj na území Česka.
Televízia je zameraná hlavne na mládež vo veku 12 – 29 rokov. Vysiela 24 hodín nonstop, 7 dní v týždni. Ide o interaktívnu televíziu kde diváci môžu ovplyvňovať priebeh vysielanej skladby. V súčasnosti si môžu diváci vybrať z celkovo 3000 videoklipov či už domácich alebo zahraničných interpretov. 
V Česku a na Slovensku má Musicbox možnosť sledovať až 945 000 domácností, čo predstavuje asi 2 500 000 potencionálnych divákov.
Vysielateľom stanice je McBoxs d.o.o. a dodávateľom obsahu je TV KOŠICE: DNES s.r.o.(CREATV spol. s r.o.).
Hudobné televízne stanice Music Box TV, Senzi TV, Folklorika TV a Lala TV patria do skupiny music box tv. Folklorika TV patrí súčasne aj do skupiny Telekom. Senzi TV patrila do roku 2016 do skupiny JOJ Group.

</doc>
<doc id="515232" title="Pentatonix" url="https://sk.wikipedia.org/wiki?curid=515232">
Pentatonix

Pentatonix (skrátene PTX) je americká vokálna hudobná skupina, ktorá vznikla v roku 2011 a je tvorená piatimi spevákmi: Kirstin „Kirstie“ Maldonado, Scott Hoying, Mitch Grassi, Kevin Olusola a Matt Sallee. Pochádzajú z Arlingtonu v Texase.
Po víťazstve v tretej sérii americkej hudobnej show "Sing-off" získali prvotnú popularitu najmä vďaka YouTube, kde zverejnili desiatky svojich videí (obľúbené sú najmä "Hallelujah", "Daft Punk Medley", či "Evolution of Music"). Skupina sa spočiatku prezentovala na menších koncertoch v USA a v Európe, postupne ich popularita narástla a absolvovali aj niekoľko svetových turné. Vystupovali aj v detskom programe "Sesame Street" a spolupracovali s inými významnými osobnosťami hudby ako napr. s huslistkou Lindsey Stirling (spoločné piesne "Radioactive "a "Papaoutai"), alebo country speváčkou Dolly Parton (cover verzia jej piesne "Jolene").
V roku 2017 skupinu opustil pôvodný basový spevák Avi Kaplan, ktorého nahradil Matt Sallee.

</doc>
<doc id="515325" title="Karel Urbánek (politik)" url="https://sk.wikipedia.org/wiki?curid=515325">
Karel Urbánek (politik)

Karel Urbánek (* 22. marec 1941, Bojkovice) je bývalý český komunistický politik, ktorý bol v období nežnej revolúcie v novembri 1989 zvolený za posledného generálneho tajomníka Ústredného výboru Komunistickej strany Československa.
Obdobie zamatovej revolúcie.
24. novembra 1989 bol po odstúpení Milouša Jakeša zvolený za jeho nástupcu vo funkcii generálneho tajomníka ÚV KSČ. Značnú podporu vtedy mal aj bývalý predseda československej vlády Lubomír Štrougal (podporoval ho aj sám Urbánek ako "skúseného a rozumného politika"), k Urbánkovmu zvoleniu viedla intervencia prezidenta Gustáva Husáka.
O deň neskôr vystúpil v Československej televízii, kde pripustil chyby komunistického vedenia, vyzval k dialógu so všetkými stranami, ale trval na udržaní socializmu a varoval pred vyhrotením situácie. 28. novembra ale na vystúpení na pražskom aktíve funkcionárov KSČ znovu varoval pred skupinami, ktoré sa zmocnili revolúcie a chcú obrátiť krajinu od socializmu. Aktív sa postavil na Urbánkovu stranu a vyzval k tomu, aby protestujúci občania neúčasťou v chystanom generálnom štrajku tiež podporili Urbánka a jeho smerovanie vo vedení KSČ. O dva dni neskôr ale Urbánka ako člena bývalého Jakešovho vedenia odmietli napr. študenti vo "Výzve všetkým poctivým komunistom". Pri rôznych príležitostiach Urbánek vyjadroval, že KSČ pod jeho vedením chce nadväzovať na myšlienky Pražskej jari 1968.Pod vedením Urbánka,predsedníctvo UV KSČ mimo iné rozhodlo o rekonštrukcii zákonodárných orgánú,zrušenie L'udových milicií a zrušenie
vedúcí úlohy KSČ.Dohodnúl s prezidentom Husákom menovanie Čalfovéj vlády a jeho odchod z funkcie prezidenta.
Od 3. do 5. decembra bol Urbánek s ďalšími komunistami v Moskve na stretnutí zástupcov členských krajín Varšavskej zmluvy, kde rokoval aj s Michailom Gorbačovom. O Gorbačovovej reakcii médiá informovali v Rudém právu 5.12.1989. .
6. decembra komunisti iniciovali prvé bilaterálne rokovania so zástupcami Občianskeho fóra a Verejnosti proti násiliu, zastúpenými Václavom Havlom, Petrom Millerom, Petrom Pithart, Jánom Budajom a Milanom Kňažkom. Urbánek sprevádzaný Vasilom Mohoritom a hovorcom ÚV Jozefom Horom sa postavil ústretovo k ich požiadavkám a ponúkol im, aby navrhli kandidátov na miesta vo vláde. Na protistranu tak ale zapôsobil slabo, Havel ho označil za "nastrčeného blúznivca, ktorého zrejme mieni Mohorita nahradiť", a tá vzápätí začala zvyšovať svoje požiadavky.
Aktívnejšie vo vyjednávaní s nekomunistickou opozíciou vystupoval predseda federálnej vlády Ladislav Adamec, čo sa neskôr prejavilo aj tým, že keď došlo na mimoriadnom zjazde KSČ k reorganizácii vedúcich funkcií a post generálneho tajomníka ÚV KSČ bol nahradený predsedom strany, zvolili do tejto role delegáti 20. decembra práve Adamca.
Po nežnej revolúcii.
Urbánek ešte do júna 1990 vykonával funkciu v čele Ústrednej a revíznej komisie KSČ, potom politickú kariéru ukončil. 

</doc>
<doc id="515485" title="Benedikt IX." url="https://sk.wikipedia.org/wiki?curid=515485">
Benedikt IX.

Benedikt IX. (* cca. 1012 – † december 1055/január 1056) bol 145., 147. a 150. rímskokatolícky pápež v troch obdobiach: 1032 – 1044, 1045 a 1047 – 1048. Bol jedným z najmladších pápežov v dejinách a jediným, ktorý vládol (aspoň de facto) v troch obdobiach.
Biografia.
Zvoliť a intronizovať ho nechal jeho otec Alberich III. tým že podplatil voličov. V roku 1037 urobil reformy v kúrii zamerané na centralizáciu. V septembri 1044 v Ríme vypukli boje, pred ktorými bol nútený utiecť, no nikdy nebol oficiálne zosadený. Rodina Crescenciovcov dosadila na miesto pápeža Silvestra III., ktorého Benedikt okamžite exkomunikoval a 10. marca 1045 ho vyhnal. No už po dvoch mesiacoch, 1. mája, písomne abdikoval v prospech Gregora VI. Ten musel Benediktovi zaplatiť obrovskú sumu peňazí. Benedikt bol oficiálne zosadený z pápežského stolca 24. decembra 1046 Henrichom III. na rímskej synode. Henrich menoval za pápeža Klementa II., ktorý však po necelých ôsmich mesiacoch nečakane zomrel. Vďaka nadšeniu ľudu a úplatkom bol Benedikt znovu dosadený 8. novembra 1047 a vládol až do 16. júla 1048, keď bol na pápežský trón inštalovaný Damazus II. Benedikt naňho neprestával chrliť kliatby a v apríli 1049 bol exkomunikovaný Lateránskou synodou. Tento rozsudok zrušil až Lev IX. Umrel a bol pochovaný v Grottaferrata na Albánskych kopcoch.
Zdroj.
J. N. D. Kelly.: "Pápeži dvoch tisícročí". Bratislava: Roal, 1994, s. 115 - 116. ISBN 80-88706-00-9

</doc>
<doc id="515581" title="Kristína Turjanová" url="https://sk.wikipedia.org/wiki?curid=515581">
Kristína Turjanová

Kristína Vaculík Turjanová (* 28. august 1979, Trenčín) je slovenská herečka.
Vyštudovala Konzervatórium v Bratislave a VŠMU. Popri stálom angažmá v Divadle Andreja Bagara v Nitre od roku 2002 hosťuje vo viacerých divadlách.
Známou sa stala účinkovaním v seriáloch "Ordinácia v ružovej záhrade" a "Panelák". V seriáli "Búrlivé víno" hrala hlavnú postavu potom, čo sa Nela Pocisková rozhodla opustiť seriál.
Filmografia.
Taktiež si zahrala v jednej epizóde Dr. Dokonalého v 1. sérii - epizóda: Zrážanlivosť.

</doc>
<doc id="515671" title="Ilarion (kyjevský metropolita)" url="https://sk.wikipedia.org/wiki?curid=515671">
Ilarion (kyjevský metropolita)

Ilarion (v slovenčine zriedkavo aj: Hilarion; ; * ? † 2. pol. 11. storočia) bol kyjevský metropolita a prvý neanonymný literárny autor Kyjevskej Rusi. Na kyjevskom metropolitnom stolci bol prvou osobou ruského pôvodu. Jeho pôsobenia malo značný význam pre upevnenie ruského ranostredovekého štátu.
Životopis.
Dátum jeho narodenia nie je známy. Podľa Nestorovej kroniky bol Ilarion pustovník, ktorý žil niekde pri Kyjeve. Pôsobil aj ako jeromonach (mních vysvätený za kňaza) v Chráme svätých Apoštolov v Berestove (sídlo kniežaťa) pri Kyjeve. V roku 1051 ho miestna synoda za pomoci kyjevského kniežaťa Jaroslava I. zvolila za kyjevského metropolitu, a následne bol vysvätený v Chráme Svätej Sofie. V úrade pôsobil pravdepodobne iba krátko, v rokoch 10511054. Po smrti Jaroslava I. vo februári 1054 sa funkcie metropolitu asi vzdal, pretože v roku 1055 je už v úrade metropolitu doložený Grék Efraim. Ďalšie informácie o Ilarionovom živote známe nie sú, nie je známy ani dátum jeho smrti.
Dielo.
Ilarion pravdepodobne vedel po grécky, v mladosti možno študoval v Byzancii. Určite poznal množstvo byzantských teologických spisov a rovnako aj písomníctvo južných Slovanov - Bulharov.
Jeho najvýznamnejšie dielo je spis (resp. veľkonočná kázeň) "Slovo o zákone a milosti", v ktorom „…demonštruje prednosti kresťanstva pred judaizmom…“ a „…[poukazuje] na samostatnosť cirkvi v Kyjevskej Rusi“. Protijudaistické polemiky v tomto diele súvisia s prijatím judaizmu vládnucou vrstvou Chazarov, ktorých ríša susedila s Byzanciou i Slovanmi.
Ďalším Ilarionovým dielom je "Ispovidanije vеry" (Vyznanie viery), ktoré vzniklo približne v roku 1051, pravdepodobne pri príležitosti jeho ustanovenia za biskupa.
Pri iných textoch sa jeho autorstvo nepodarilo dokázať presvedčivo.
Ilarionova originalita ukazuje ako rýchlo Kyjevská Rus prijala byzantskú kultúru a vedela z nej vlastným spôsobom čerpať. Od Ilariona sa v ruskej teológii vyskytovala taktiež kresťanská filozofia dejín. Tento aspekt Ilarionovho zmýšľania však nebol prevzatý z gréckej tradície a vplyv naň malo myslenie Cyrila a Metoda.

</doc>
<doc id="515678" title="Jozef Strečanský" url="https://sk.wikipedia.org/wiki?curid=515678">
Jozef Strečanský

Don Jozef Strečanský (* 17. marec 1910, Špačince† 22. jún 1985, Sainte-Ode, Belgicko) bol slovenský rímskokatolícky kňaz, salezián, skladateľ, dirigent, pedagóg, exilový pracovník, riaditeľ Útulku pre utečencov z východnej Európy v Belgicku, držiteľ Pamätnej medaily Ústavu Pamäti národa in memoriam.
Zo života.
Pochádzal z ôsmich súrodencov. Ľudovú školu vychodil vo svojom rodisku. Gymnaziálne štúdia absolvoval na slovenskom saleziánskom súkromnom gymnáziu v Taliansku v obci Perosa Argentina (19231924) a v Šaštíne (19241926). Teologické štúdiá absolvoval v Ľubľane-Rakovniku (Slovinsko). Kňazskú vysviacku prijal 4. júla 1937 v Ľubľane. Primície mal 15. augusta v Špačinciach.
Pôsobil ako profesor v diecéznom a saleziánskom Malom seminári sv. Pavla na Hollého ulici v Trnave (19381946) a v Malom seminári v Komárne (19461950). V Trnave vytvoril spevácky chlapčenský zbor "Trnavskí saleziánski speváčikovia". Zo svojím speváckym chlapčenským zborom vystupoval i v Slovenskom národnom divadle.
Profesor Eugen Suchoň, si vybral jeho spevácky zbor, aby ako prví interpretovali jeho hymnickú pieseň "Aká si mi krásna".
V roku 1950 sa mu podarilo utiecť pred uväznením. Pôsobí v Rakúsku, Taliansku a v Belgicku. Od roku 1956 do 1981 zastáva funkciu riaditeľa Útulku pre utečencov z východnej Európy. Útulok sídlil v obci Ramengies – Chin v Belgicku.

</doc>
<doc id="515835" title="VEDA, vydavateľstvo Slovenskej akadémie vied" url="https://sk.wikipedia.org/wiki?curid=515835">
VEDA, vydavateľstvo Slovenskej akadémie vied

VEDA, vydavateľstvo Slovenskej akadémie vied (v rokoch 1943 – 1953 Vydavateľstvo Slovenskej akadémie vied a umení, v rokoch 1953 – 1973 Vydavateľstvo Slovenskej akadémie vied) je účelové vydavateľstvo Slovenskej akadémie vied, ktoré „publikuje najvýznamnejšie výsledky vedeckovýskumnej činnosti vo vedách o neživej a živej prírode i v oblasti spoločenských vied.“
Dejiny.
Veda vznika pôvodne v roku 1943 ako súčasť Slovenskej akadémie vied a umení. Po februárovom prevrate bola jeho činnosť kritizovaná a v tomto období bolo vydavateľstvo istý čas (september 1950 - jún 1951) bez vedenia. Od roku 1953 sa datuje oficiálny vznik pod názvom Vydavateľstvo Slovenskej akadémie vied. Počas prvých rokov svojej existencie sa Veda zameriavala najmä na spoločenské vedy, postupne rástol podiel prírodných a vedeckých titulov. V rokoch 1953-1968 vyšlo 1357 vedeckých publikácii s nákladom 2,4 milióna kusov. Po auguste 1968 sa činnosť mierne narušila, ale už od začiatku 70. rokov sa začala konsolidovať. V roku 1972 sa zmenila dovtedajšia prevaha spoločenskovednej voči prírodovedeckej a technickej literatúre; do roku 1970 bol pomer 70:30 (v prospech spoločenských vied), rok 1971 mal pomer 40:60.
Od 2. júla 1973 sa názov zmenil na VEDA, vydavateľstvo Slovenskej akadémie vied. V osemdesiatych rokoch 20. storočia Veda vydávala ročne okolo 75-80 titulov. Za roky 1953 – 1980 to predstavuje 2116 knižných titulov a celkový náklad 4,102 milióna kusov. Po roku 1989 sa Veda transformovala z rozpočtovej na príspevkovú organizáciu (k 1. januáru 1993). Prechod na trhové hospodárstvo spôsobil zníženie počtu vydávaných titulov - v roku 1993 to bolo 50 % z úrovne roku 1990. Od roku 1995 nastalo postupné oživenie činnosti. Do roku 2004 sa počet kníh zvýšil na takmer 3500 a do roku 2014 vyše 5000.
V roku 2000 sa Veda zlúčila s Polygrafiou vedeckej literatúry a časopisov SAV.

</doc>
<doc id="515854" title="Prvá vláda Zdeňka Fierlingera" url="https://sk.wikipedia.org/wiki?curid=515854">
Prvá vláda Zdeňka Fierlingera

Prvá vláda Zdeňka Fierlingera (iné názvy: prvá vláda Národného frontu Čechov a Slovákov, košická vláda) existovala od 4. apríla do 6. novembra 1945.
Košická vláda.
Ku koncu 2. svetovej vojny prebehli rokovania medzi exilovým prezidentom Edvardom Benešom a moskovským vedením KSČ na čele s Klementom Gottwaldom. Výsledkom bola dohoda o ustanovení Národného frontu Čechov a Slovákov. Ukázalo sa tiež, že už nedôjde k presadeniu Benešovej exilovej vlády. 
V Národnom fronte mala od začiatku rozhodujúci vplyv KSČ, ktorá ju využila na uľahčenie prevzatia moci. Systém Národného frontu umožňoval kandidovať do volieb v roku 1946 iba stranám združeným v tejto organizácii.
Po príchode na česko-slovenské územie schválila vláda dňa 5. apríla 1945 v Košiciach tzv. Košický vládny program. Dokument, ktorý bol označovaný za program národnej a demokratickej revolúcie a určoval zásady budúceho politického smerovania krajiny. Vtedy tiež KSČ definitívne posilnila svoju moc v krajine.

</doc>
<doc id="515900" title="Populárna kultúra" url="https://sk.wikipedia.org/wiki?curid=515900">
Populárna kultúra

Populárna kultúra je výsledok vzájomnej diskusie medzi masovými médiami a producentmi v kultúrnom priemysle na jednej strane a príjemcami na druhej strane o tom, ako by malo vyzerať to, čo sa bude produkovať. Nedá sa vyrobiť, pretože sa musí stať populárnou medzi príjemcami. Snaží sa obísť kvalitatívny a kvantitatívny spôsob definovania, vymedzuje sa prostredníctvom vzťahu s príjmateľom. Podľa definície A. Plecnera je to "súhrn významov, konania a prežívania, ktoré vznikajú na strane publika pri spotrebe produktov alebo druhov zábavy vytvorených či iniciovaných inštitúciami masovej komunikácie a kultúrneho priemyslu." 

</doc>
<doc id="516053" title="Abd Alláh (Saudská Arábia)" url="https://sk.wikipedia.org/wiki?curid=516053">
Abd Alláh (Saudská Arábia)

Abd Alláh (iné mená pozri nižšie; * 1. august 1924, Rijád – † 23. január 2015, Rijád) bol šiesty kráľ Saudskej Arábie od 1. augusta 2005 do 23. januára 2015.
Meno.
Jeho meno sa uvádza v tvaroch:
Namiesto tvaru ibn môžu byť iné varianty prepisu (napr. bin) - pozri článok ibn. Namiesto tvaru Abd Alláh môžu byť iné varianty prepisu (napr. Abdulláh) - pozri v článku Abd Alláh. Namiesto tvaru Abd al-Azíz môžu byť iné varianty prepisu (napr. Abdalazíz) - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri v článku Abd ar-Rahmán. Namiesto tvaru Suúd môžu byť iné varianty prepisu (Su′úd, Saúd, Sa′úd) - pozri v článku Saúdovci.
Vláda.
Začal vládnuť po smrti svojho nevlastného brata Fahda v roku 2005. Od roku 1962 do 2005 bol veliteľom Saudskej arabskej Národnej gardy a od roku 1996 do 2005 korunným princom. Bol jedným z najbohatších monarchov na svete.
Zomrel vo veku 90 rokov, tri týždne po hospitalizácii na zápal pľúc.
Jeho nástupcom sa stal Salmán ibn Abd al-Azíz.
Rodina.
Kráľ Abd Alláh mal viac ako 30 manželiek a je otcom viac ako 40 detí.
Jednou z jeho žien bola tiež princezná Alanoud Al Fayez, s ktorou sa oženil, keď mala 15 rokov. Prvýkrát ho videla v deň svadby. Porodila mu štyri dcéry. Alanoud, ktorá od rozvodu žije v Londýne, tvrdí, že ich dcéry sú od roku 2001 väznené v kráľovskom paláci v meste Džidda. Podľa matky nesmú opúšťať dom bez ozbrojených stráží ani odísť z krajiny.

</doc>
<doc id="516078" title="Fahd (Saudská Arábia)" url="https://sk.wikipedia.org/wiki?curid=516078">
Fahd (Saudská Arábia)

Fahd (iné mená pozri nižšie; *1921 alebo 1923, Rijád – † 1. august 2005, tamže) bol piaty kráľ Saudskej Arábie. Vládol krajine v rokoch 1982 až 2005. 
Meno.
Jeho meno sa uvádza v tvaroch:
Namiesto tvaru ibn môžu byť iné varianty prepisu (napr. bin) - pozri článok ibn. Namiesto tvaru Abd al-Azíz môžu byť iné varianty prepisu (napr. Abdalazíz) - pozri v článku Abd al-Azíz. Namiesto tvaru Abd ar-Rahmán môžu byť iné varianty prepisu - pozri článok Abd ar-Rahmán. Namiesto tvaru Suúd môžu byť iné varianty prepisu (Su′úd, Saúd, Sa′úd) - pozri v článku Saúdovci.
Život a pôsobenie.
Preslávil sa najmä ako konzervatívny politik, ktorý posilnil islam v živote Saudskej Arábie a odmietol všetky žiadosti o demokratizačné reformy. Svojich domácich kritikov tvrdo prenasledoval. Roku 1986 prijal titul Správca dvoch svätých mešít, namiesto titulu Jeho Veličenstvo, čím posilnil náboženský význam svojej funkcie oproti svetskej panovníckej funkcii.
Finančne silne podporoval konzervatívne moslimské školstvo, v zahraničí potom bosnianskych moslimov, nikaragujských contras a rôzne protiizraelské organizácie. Posilnil väzby Saudskej Arábie s USA, presláveným sa stal jeho výrok: "Po Alahovi sa môžeme spoľahnúť na Spojené štáty". USA vyšiel v ústrety aj počas vojny v Zálive v roku 1991. To však zvýšilo nespokojnosť radikálnych islamských hnutí, z ktorých rýchlo vznikali teroristické organizácie. Asi najznámejšou z týchto organizácií sa stala al-Káida založená v roku 1988. Tá začala vykonávať samovražedné atentáty a bombové útoky a v deväťdesiatych rokoch svoju pôsobnosť rozšírila aj mimo Saudskú Arábiu.
Časopis Fortune Fahda v roku 1988 označil za druhého najbohatšieho človeka na svete.
Fahd zomrel 1. augusta 2005 a na tróne ho nahradil kráľ Abd Alláh, ktorý v skutočnosti krajinu riadil už niekoľko rokov.

</doc>
<doc id="516082" title="Kyberšikanovanie" url="https://sk.wikipedia.org/wiki?curid=516082">
Kyberšikanovanie

Kyberšikanovanie (iné názvy: kybernetická šikana, počítačová šikana) je druh šikany, špecifický tým, že je realizovaný prostredníctvom informačných a komunikačných technológií, najčastejšie prostredníctvom internetu či mobilného telefónu. Ide o zasielanie obťažujúcich, urážlivých či útočných mailov a SMS, vytváranie dehonestujúcich stránok a blogov, prípadne zverejňovanie fotografií a videí s cieľom poškodenia identity danej osoby.
Kyberšikana je jedným z najčastejších negatívnych javov na internete. Jej silný prejav sa najvýraznejšie vyskytuje na sociálnych sieťach ako Facebook, Twitter, Instagram a podobné. Avšak vyskytuje sa i pri hraní online videohier, e-mailovaní či písaní obyčajných sms správ. Najčastejšie sa objavuje medzi mladistvými na stredných školách, no môže sa vyskytnúť i u vysokoškolákov či medzi kolegami v práci. 
Je to práve anonymita, ktorá často priťahuje agresorov. Cítia sa chránení pred odhalením vďaka častému používaniu falošných kont alebo pseudonymov či rôznych prezývok. Avšak pre obeť je virtuálne šikanovanie ešte závažnejšie – nemôže pred ním uniknúť nikam, ani do bezpečia domova. Ak používa mobilný telefón alebo internet, agresori sa k nej dostanú v ktorúkoľvek dobu a na ktoromkoľvek mieste.
Druhy kyberšikany.
Kybernetické prenasledovanie.
Tiež online prenasledovanie () je forma šikany, ktorá využíva internet na neustále sledovanie obete. Môže byť často spojené s obťažovaním, vyhrážaním a zastrašovaním.
Flaming.
Je nepriateľské chovanie útočníka voči obeti vo virtuálnom svete. Ide o veľmi agresívnu diskusiu, hádku na internete. Niektorí užívatelia úmyselne takéto diskusie vyvolávajú uverejňovaním rôznych kontroverzných príspevkov, urážaním účastníkov diskusie a podobne.
Sexting.
Ide o zasielanie textov, fotografií alebo videí so sexuálnou tematikou prostredníctvom elektronických medií. Tieto materiály často končia na internete a môžu mať pre obeť fatálne dôsledky, sú často používané aj ako prostriedok vydierania. Ak sa jedná o osobu mladšiu ako 18 rokov, útočník sa dopúšťa trestného činu v oblasti šírenia detskej pornografie.
Happy slapping.
Je nový typ „zábavy“ mladých ľudí, ktorý vznikol v Británii. Spočíva v tom, že agresor si vyberie obeť a následne ju fyzicky napadne (zfackuje) a celé si to nahráva na mobilný telefon. Následne zverejní nahrávku na internete. Happy slapping postupne prekračuje limity, agresor už len nefackuje svoju obeť, ale hranice posúva na závažnejšie prejavy (fyzickej) agresivity hraničiace so zákonom.
Trestnosť na Slovensku.
V máji 2021 do slovenského Trestného zákona pribudol trestný čin kyberšikanovania. „Tri roky odňatia slobody môžu hroziť tomu, kto druhú osobu úmyselne dlhodobo ponižuje, zastrašuje, neoprávnene koná v jej mene alebo spôsobuje iné podobné dlhodobé obťažovanie.“ Osobitný motív alebo ak je obeť chránená osoba posúva sadzbu na 1 až 4 roky. Pri značnej škode alebo pri úmysle získať značný prospech či pri opakovanom prečine hrozí 2 až 6 rokov väzenia.

</doc>
<doc id="516156" title="Annette Beningová" url="https://sk.wikipedia.org/wiki?curid=516156">
Annette Beningová

Annette Carol Beningová (* 29. máj 1958 Topeka, Kansas, USA) je americká herečka. 
Už počas štúdia na strednej škole začala brať hodiny tanca v baletnom kurze, potom začala študovať aj herectvo. Štúdium dokončila na divadelnom konzervatóriu v San Franciscu. Po absolutóriu školy hrala v divadlách v San Franciscu a vDenveri. Svoje divadelné herectvo predviedla i na Broadwayi, kedy v roku 1986 bola dokonca nominovaná na americkú prestížnu divadelnú cenu Tony. Súbežne s tým začala hrať aj v televízii. V roku 1990 bola nominovaná na Oscara za postavu vo filme "Švindliari". Ďalšiu nomináciu získala v roku 1999 za úlohu Carolyn Burnhamovej vo filme Americká krása.
Do povedomia slovenských divákov vstúpila prvýkrát vďaka Formanovom prepise knihy "Nebezpečné známosti" vo filme "Valmont" z roku 1989. Zaujal aj jej herecký výkon v romantickom filme "Americký prezident" alebo v modernom westerne "Krajina strelcov".
Od roku 1992 je druhýkrát vydatá za amerického herca, scenáristu, režiséra a filmového producenta Warrena Beattyho a má s ním štyri deti: Kathlyn (* 1992), Benjamin (* 1994), Isabel (* 1997) a Ella Corinne (* 2000).

</doc>
<doc id="516204" title="Warren Beatty" url="https://sk.wikipedia.org/wiki?curid=516204">
Warren Beatty

Warren Beatty (* 30. marec 1937, Richmond, Virgínia, USA) je americký herec, producent, scenárista a režisér. 
Počas svojej kariéry si získal množstvo nominácií na najprestížnejšie filmové ocenenia i cien, vrátane Oscara za najlepšiu réžiu (v roku 1981 za film "Červení") a šesť Zlatých glóbusov v hereckých i nehereckých kategóriách (za filmy "Trblietanie v tráve", "Nebo môže počkať", "Červení" a "Bugsy"). V histórii Oscarov sa iba jemu a Orsonovi Wellesovi podarilo získať súčasne nominácie v kategóriách najlepšia réžia, najlepší film, najlepší herec v hlavne úlohe a najlepší scenár, pričom Beattymu sa toto podarilo hneď dvakrát (u filmov "Nebo môže počkať" a "Červení").

</doc>
<doc id="516208" title="Anton Jasusch" url="https://sk.wikipedia.org/wiki?curid=516208">
Anton Jasusch

Anton Jasusch (* 25. apríl 1882, Košice – † 3. júl 1965, Košice) bol slovenský maliar. Jeho viac ako polstoročná tvorba patrí medzi vrcholné výtvarné prejavy moderného umenia 20. storočia na Slovensku. Vychádzal z postimpresionistických premís a charakter tvorby pred 1. svetovou vojnou určil predovšetkým maliarov záujem o čisto výtvarné problémy, najmä o vzťah plochy a línie, ako aj o nezvyčajnú, nie prirodzenú farebnosť v maľbe. Anton Jasusch vytvoril svojsky chápaný maliarsky prejav, ktorý sa skladal zo secesných prvkov, čerpal v prvom rade z plošného dekorativizmu a z reminiscencií pleneristickej a impresionistickej maľby. Anton Jasusch bol maliar, ktorý vytvoril vlastný expresívny spôsob podania svojich vízií. 
Štúdium.
Od roku 1904 študoval na Vysokej škole výtvarných umení v Budapešti (prof. E. Ballo), od roku 1906 na akadémii výtvarných umení v Mníchove, od roku 1907 na Académie Julian v Paríži. V rokoch 1908 – 1914 žil v Košiciach. Obdobie 1914 – 1916 prežil na fronte a v rokoch 1916 – 1920 v ruskom zajatí. Od roku 1920 sa trvalo usadil v Košiciach. Prvé umelecké poučenie našiel mimo akademickej pôdy, v dielach maliara K. Ferenczyho a J. Ripla-Rónaia. Jeho ďalšia cesta viedla do Mníchova, do súkromnej školy A. Ažbeho, kde sa učil novému symbolizmu a expresionizmu. Výstavnej premiéry a ani založenia skupiny Der Blaue Reiter sa však nedočkal. Neinformovanosť a nezorientovanosť, najmä však rečová bariéra zapríčinili, že Jasusch nóvum z Paríža nezaznamenal. Po návrate do Košíc v roku 1908 aplikoval svoje študentské skúsenosti, bernou mincou mu zostala prvotná fascinácia Riplom-Rónaiom. Konvenčné prostredie Košíc mladého modernistu aspoň začas uzemnilo do klišé tradičného plenérizmu.
Tvorba.
V rokoch 1920 – 1924 vytvoril obsiahly súbor tematických obrazov týkajúcich sa existenčných otázok človeka, zmyslu života a miesta človeka na zemi i v kozme, ako aj povahy i etického poslania človeka. Začiatkom tridsiatych rokov 20. storočia sa vrátil k tvorbe, ktorú charakterizovala menšia ideová výbojnosť, rôznorodosť v štýle i spôsobe maľby.
Z neskoršej, kvalitatívne premenlivej tvorby Antona Jasuscha je pozoruhodná perióda na prelome 20-tych a 30-tych rokov 20. storočia, keď vytvoril neobyčajnú kolekciu malieb s metaforickým motívom masiek, a to v rôznych podobách.
Posledný rozmach jeho tvorby nastal po autorovej výstave roku 1958 v Košiciach a v roku 1962 v Bratislave. Svoje uplatnenie si tu našiel Jasuschov cit pre rytmus a kompozíciu, ale aj jeho zmysel pre dekorativizmus, farebnosť a výtvarnú monumentalizáciu.
V poslednej fáze Jasuschovej tvorby nájdeme súbor pastelov, ktoré si vyžadovali komornejší výtvarný prejav a zvnútornené poňatie jednotlivých kompozícii a tém. Vznikol rad vynikajúcich pastelov, farebných i bielych, väčšinou na čiernom papieri. V harmonickej kompozícii sa objavujú témy rodiny, materstva, takisto hudby, muzikantov.
Jeho košická maľba mala zostupný kvalitatívny priebeh: vrchol dosiahla hneď po príchode zo štúdií do Košíc (Rozhovor, 1908; Na poli, 1908). V obrazoch s námetom roľníckej práce jasne deklaroval nekompromisnú, secesne špekulatívnu, priznane skonštruovanú obrazovú kompozíciu. S pointilistickou pravidelnosťou kládol do súvislých pásov farebné plôšky vytvárajúce symbolický podtext kompozície. &lt;br&gt;Jasuschovho rané dielo je zachované iba zlomkovito. Jednou z jeho záhad je aj existencia niekoľkých diel z obdobia tesne predchádzajúceho svetovú vojnu ("Starci", 1913-14; "Krajina so stromom", 1913-14). Oproti tatranským plenérom vynikajú tieto kompozície symbolickosťou farby, vírivou kresebnou kompozíciou, predpovedajúcou celkom poznateľne znakovú reč jeho vrcholných diel zo začiatku 20-tych rokov.

</doc>
<doc id="516224" title="Donna Reedová" url="https://sk.wikipedia.org/wiki?curid=516224">
Donna Reedová

Donna Reedová (* 27. január 1921, Denison, Iowa, USA - † 14. január 1986, Beverly Hills, Kalifornia) bola americká filmová a televízna herečka. 
V roku 1953 získala za stvárnenie prostitútky Lorene vo filme "Odtiaľto až na večnosť" Oscara v kategórii najlepšia herečka vo vedľajšej úlohe. O desať rokov neskôr získala Zlatý glóbus v kategórii najlepšia ženská televízna hviezda za stvárnenie samej seba v televíznom programe "Donna Reed Show". V roku 1984 nahradila Barbaru Bel Geddesovú v stvárnení postavy Miss Ellie v televíznom seriáli "Dallas". Bola trikrát vydatá a matka štyroch detí. 
Zomrela v roku 1986 na rakovinu pankreasu.

</doc>
<doc id="516225" title="Spencer Tracy" url="https://sk.wikipedia.org/wiki?curid=516225">
Spencer Tracy

Spencer Tracy (* 5. apríl 1900, Milwaukee, Wisconsin, USA - † 10. jún 1967, Beverly Hills, Kalifornia) bol americký herec, držiteľ dvoch ocenení americkej filmovej akadémie Oscar (z celkového počtu deviatich nominácií).
Životopis.
V mladosti sa pripravoval na dráhu katolíckeho kňaza, do toho ale vstúpila prvá svetová vojna, kedy ako sedemnásťročný mladík krátko slúžil u amerického námorníctva. Po vojne študoval vojenskú akadémiu a už pri štúdiu sa amatérsky venoval herectvu v školskom divadelnom súbore. Od roku 1922 potom prešiel študovať na americkú akadémiu dramatických umení do New Yorku. V tej dobe začal hrať malé role na Broadwayi. 
V roku 1923 sa oženil s herečkou Louise Treadewellovou, s ktorou vydržal vo formálnom manželskom vzťahu až do svojej smrti v roku 1967. Jeho najväčšou životnou láskou a pracovnou partnerkou sa napriek tomu stala po prevažnú časť jeho dospelého života americká filmová hviezda Katharine Hepburnová, s ktorou natočil celkom deväť filmov, a to vrátane posledného filmu. Šlo o film "Hádaj, kto príde na večeru". Od roku 1930 začal pravidelne vystupovať vo filme, najprv točil dobrodružné filmy u spoločnosti 20th Century Fox, neskôr nakrúcal u MGM a s postupujúcim vekom sa tu postupne dostával do úloh charakterných intelektuálov a solídnych otcov rodín pochádzajúcich zo stredných amerických vrstiev. Na začiatku šesťdesiatych rokov vážne ochorel a natočil už len jeden jediný film.

</doc>
<doc id="516231" title="James Stewart" url="https://sk.wikipedia.org/wiki?curid=516231">
James Stewart

James Maitland "Jimmy" Stewart (* 20. máj 1908, Indiana, Pensylvánia, USA – † 2. júl 1997, Beverly Hills, Kalifornia, USA) bol americký herec. 
Vo filme začínal v roku 1934 a svoju poslednú úlohu stvárnil v roku 1991, jeho filmová kariéra trvala 57 rokov. Počas tohto obdobia stvárnil desiatky filmových úloh, často vystupoval v rozhlase a v televízii.
Päťkrát bol nominovaný na Oscara za výkon v hlavnej úlohe (1940: "Mr Smith Goes to Washington", 1941: "The Philadelphia Story", 1946: "It 'a Wonderful Life", 1951: "Harvey", 1959: "Anatomy of a Murder"), získal jedného – za úlohu vo filme "The Philadelphia Story". Bol obľúbeným hercom režiséra Alfreda Hitchcocka, hral hlavné úlohy v jeho snímkach "Povraz" (1948), "Okno do dvora" (1954), "Muž, ktorý vedel príliš veľa" (1956) a "Vertigo" (1958). 
Okrem hereckej kariéry bol aj aktívnym vojakom, bojoval v druhej svetovej vojne ako dôstojník amerického bombardovacieho letectva (jeho priamym podriadeným bol herec Walter Matthau), bojoval aj vo vietnamskej vojne.
Bol známy svojimi konzervatívnymi politickými postojmi, silne podporoval republikánskych prezidentov Richarda Nixona a Ronalda Reagana.

</doc>
<doc id="516316" title="Alec Guinness" url="https://sk.wikipedia.org/wiki?curid=516316">
Alec Guinness

Sir Alec Guinness (* 2. apríl 1914, Londýn, Spojené kráľovstvo – † 5. august 2000, Midhurst) bol britský herec.
Životopis.
Po skorej kariére na javisku sa objavil v niekoľkých komédiách, napr. "Šľachetné srdce a šľachtické korunky", v ktorej sám hral osem rôznych charakterov.
Najznámejší však bol svojou spoluprácou s Davidom Leanom vo filmoch "Nádejné vyhliadky" (Herbert Pocket, 1946), "Olivero Twist" (Fagin, 1948), "Most cez rieku Kwai" (plukovník Nicholson, 1957, za ktorý získal Oscara), Lawrence z Arábie (princ Faisal, 1962), "Doktor Živago" (Jevgraf, 1965) a "Cesta do Indie" (profesor Godbol, 1984). V neskorších rokoch si získal slávu vďaka postave Obi-Wana Kenobiho v pôvodnej trilógii George Lucasa "Star Wars".

</doc>
<doc id="516317" title="Paul Scofield" url="https://sk.wikipedia.org/wiki?curid=516317">
Paul Scofield

David Paul Scofield (* 21. január 1922, Birmingham, Spojené kráľovstvo – † 19. marec 2008, Sussex) bol britský herec. 
V roku 1966 získal Oscara, Zlatý glóbus a cenu BAFTA za mužský herecký výkon v hlavnej úlohe vo filme "A Man for All Seasons", kde stvárnil Thomasa Mora. Nominovaný na sošku americkej filmovej akadémie bol aj roku 1994 za vedľajšiu rolu vo filme "Quiz Show". Britskú cenu BAFTA získal ešte za hlavnú úlohu vo filme "That Lady" (1955) a za vedľajšiu v snímke "The Crucible" (1996). Známa je aj jeho úloha vo vojnovom filme "Vlak" (1964). 
Zdroj.
 

</doc>
<doc id="516318" title="Petro Olexijovyč Porošenko" url="https://sk.wikipedia.org/wiki?curid=516318">
Petro Olexijovyč Porošenko

Petro Olexijovyč Porošenko (; * 26. september 1965, Bolhrad, Odeská oblasť, ZSSR, dnes Ukrajina) je ukrajinský politik a podnikateľ. Od roku 2014 prezident Ukrajiny.
Život.
Narodil sa roku 1965 v meste Bolhrad v Odeskej oblasti. Vyrastal v meste Vinnycia. Povinnú vojenskú službu absolvoval v rokoch 1984-1986 v Kazachstane. V rokoch 1982 - 1989 absolvoval vysokoškolské štúdium na Fakulte medzinárodných vzťahov a práva na Kyjevskej štátnej univerzite. Špecializoval sa na problematiku medzinárodných obchodných vzťahov. Následne v rokoch 1989 až 1992 absolvoval na škole postgraduálne štúdium v tom istom odbore. Venoval sa džudu a sambu. V roku 1984 sa oženil so študentkou medicíny Mariou Pervedencevou. Spolu majú 4 deti: Alexeja (1985), Jevgeniu (2000), Alexandra (2000) a Michaila (2001). 
Začiatkom 90. rokov začal podnikať vo sfére predaja kakaových bôbov. Ešte ako študent viedol firmu, ktorá sprostredkovávala nákup kakaových bôbov pre celý sovietsky cukrárenský priemysel. Neskôr kúpil niekoľko firiem zaoberajúcich sa výrobou a predajom cukrárenských výrobkov. Vlastní okrem iného firmu Rošen, ktorá je najväčším ukrajinským výrobcom čokolády. V dôsledku svojich aktivít v cukrárenskom priemysle je známy pod prezývkou "čokoládový kráľ". Okrem potravinárskych firiem vlastní alebo má podiel v spoločnostiach zaoberajúcich sa rôznymi odvetviami. Podľa údajov časopisu Forbes z marca 2014 je siedmym najbohatším Ukrajincom.
Do ukrajinského parlamentu bol prvýkrát zvolený v roku 1998 ako člen Sociálno-demokratickej strany Ukrajiny. Strana bola blízka vtedajšiemu prezidentovi Kučmovi. V rokoch 2007 až 2012 viedol „Radu ukrajinskej národnej banky“.
Od 2009 do 2010 bol ministrom zahraničných vecí a v roku 2012 ministrom obchodu a ekonomického rozvoja. 29. marca 2014 oznámil kandidatúru na prezidenta Ukrajiny. V mimoriadnych prezidentských voľbách 25. mája 2014 bol zvolený v prvom kole za prezidenta Ukrajiny. 7. júna zložil prísahu a stal sa piatym prezidentom Ukrajiny. Nastúpil v komplikovanom období proruských nepokojov a ozbrojeného konfliktu na východe Ukrajiny.

</doc>
<doc id="516396" title="Thorgan Hazard" url="https://sk.wikipedia.org/wiki?curid=516396">
Thorgan Hazard

Thorgan Hazard (* 29. marec 1993, La Louvière, Belgicko), je belgický futbalový stredopoliar a reprezentant hrajúci za klub Borussia Dortmund. Jeho starší brat Eden Hazard hráva v Real Madrid. Má ešte bratov Kyliana a Ethana.
Klubová kariéra.
Kariéru začal za Royal Stade Brainois neskôr prešiel do kvalitnejšej akadémie a to do A.F.C. Tubize kde si ho všimli skauti z RC Lens tam začal hrávať aj veľký futbal nie len mládež. Neskôr prestúpil so svojím bratom Edenom Hazardom do londýnskeho klub Chelsea FC za jeden milión libier! Potom nasledovalo dvojročné hosťovanie v klube Zulte Waregem kde v 75 zápasoch nastrieľal 21 gólov a prihral na 30 gólov. Na konci sezóny 2013/14 získal ocenenie najlepší hráč Jupiler League.
Jeho reprezentačná kariéra začala 29. máj 2013 kde v druhom polčase kde sa vystriedal za svojho spoluhráča z FC Chelsea Romelua Lukakua. V priateľskom zápase nakoniec Belgicko vyhralo 4:2.

</doc>
<doc id="516628" title="Turistická mapa" url="https://sk.wikipedia.org/wiki?curid=516628">
Turistická mapa

Turistická mapa je druh kartografickej mapy povrchu, ktorá má veľmi malú mierku, umožňujúcu zakresliť veľké množstvo detailov vyskytujúcich sa v krajine. Vzhľadom na svoju podrobnosť je vhodná pre peších turistov, z čoho je odvodený aj jej názov. Môžu sa tu zaradiť aj informačné tabule s turistickými mapami, vytlačenými na plastovom, kovovom, či fóliou pokrytom tvrdom papieri.
Mierka turistických máp väčšinou dosahuje pomer 1 : 50 000 (teda 1 cm na mape odpovedá 0,5 km v teréne). Naproti tomu napríklad cyklomapy majú väčšiu mierku (napr. 1 : 100 000) a vojenské mapy ešte menšiu a teda obsahujú oproti turistickým mapám aj viac detailov terénu. Podrobnejšie sú tiež mapy turisticky zaujímavých lokalít a miest.
Turistické mapy sú spravidla nakreslené s vrstevnicami, čo umožňuje určovať nadmorskú výšku a prevýšenie, ktoré je potrebné prekonať.

</doc>
<doc id="516807" title="0 A.D." url="https://sk.wikipedia.org/wiki?curid=516807">
0 A.D.

0 A.D. je stratégia v reálnom čase vyvíjaná spoločnosťou Wildfire Games. Jedná sa o historickú vojnovú a ekonomickú hru zameranú na roky medzi 500 pred n.l. a rokom 1 pred n.l. Hra je multiplatformová: hrateľná na Windows, macOS, Linux, FreeBSD a OpenBSD. Skladá sa výlučne zo slobodného softvéru a slobodného obsahu, využívajúcich licenciu GNU GPLv2 (alebo novšiu) pre zdrojový kód herného enginu a licenciu CC BY-SA pre herný obsah a hudbu.
"0 A.D." obsahuje komponenty stratégie v reálnom čase zamerané na budovanie základne, ekonomický rozvoj, výcvik armády, boj a technologický výskum. Hra obsahuje niekoľko jednotiek a budov špecifických pre každú civilizáciu, ako aj pozemné a námorné jednotky.
Počas hry postupuje hráč z „dedinskej fázy“ cez „mestskú fázu“ po „fázu veľkomesta“. Fázy predstavujú veľkosť osídlenia v histórii a každá fáza odomyká nové jednotky, budovy a technológie.
Funkcia pre viacerých hráčov je implementovaná pomocou sietí typu peer-to-peer bez centrálneho servera.
Vývoj.
Historická presnosť.
Historická presnosť herných prvkov bola najvyššou prioritou vývoja. Názvy jednotiek a budov sú zobrazené v pôvodnom jazyku tejto civilizácie a sú tiež preložené do ľubovoľného jazyka, ktorý si hráč zvolí. Dôraz sa tiež kladie na pokusy o vysokú vizuálnu presnosť brnenia, zbraní, a budov.
Časová os vývoja hry.
"0 AD" pôvodne začala v roku 2001 ako koncept komplexného úplného modu "Age of Empires II: The Age of Kings". Vývojový tím sa rozhodol, že tvorba projektu ako mod je príliš obmedzujúca pre ich tvorivú slobodu, a rozhodol sa presunúť svoje umenie a nápady do vlastného enginu, čo z neho urobilo samostatnú hru.
10. júla 2009 zverejnila spoločnosť Wildfire Games zdrojový kód "0 A.D." na základe licencie GNU GPL 2 (alebo novšej) a umelecké dielo sprístupnila na základe licencie CC BY-SA.
Okolo 23. marca 2010 pracovalo na "0 A.D." okolo desať až pätnásť ľudí, ale od začiatku vývoja sa na projekte podieľalo viac ako 100 ľudí.
5. septembra 2013 bola spustená Indiegogo crowdfundingová kampaň s cieľom získať 160 000 amerických dolárov. Dokopy sa vyzbieralo 33 251 dolárov, ktoré sa mohli použiť na najatie programátora. Väčšinu financií projektu spravuje organizácia Softvér vo verejnom záujme.
Pre dokončenú verziu nie je stanovený žiadny oficiálny dátum vydania.
8. júna 2018 vydalo vydavateľstvo Materia Collective soundtrack s 26 skladbami.
Prijatie verejnosťou.
V roku 2012 "získala 0 A.D." druhé miesto v súťaži IndieDB Player's Choice Upcoming Indie Game of the Year. "0 A.D." mala vo všeobecnosti dobrý ohlas. Portálom LinuxQuestions.org bola zvolená za „Open Source hru roka 2013“. Medzi rokom 2010 a júnom 2021 stiahlo hru zo stránky Sourceforge.net viac ako 1,3 milióna ľudí. 

</doc>
<doc id="516808" title="SU-100Y" url="https://sk.wikipedia.org/wiki?curid=516808">
SU-100Y

SU-100Y bol prototyp sovietskeho samohybného dela, navrhnutého v počiatočných fázach druhej svetovej vojny. Bol vyrobený len jeden testovací exemplár. Vozidlo bolo poruchové a malo vysokú spotrebu paliva. K jeho sériovej výrobe nebolo pristúpené.
Výroba.
V decembri 1939 nariadilo severozápadné veliteľstvo Červenej armády Lenigradskému závodu č. 185 vývoj vozidla, založeného na vozidle T-100. Vozidlo malo operovať nielen ako samohybné delo, k dispozícii mali byť aj varianty pre stavbu mostov, prevoz munície a odťahovanie tankov, zničených alebo poškodených na bojisku. Počas vývoja bolo navrhnuté osadiť T-100 delom kalibru 152 mm, aby tak bolo schopné ničiť bunkre a iné opevnenia. Riaditeľ 185. továrne však navrhol použitie 100 a 130 mm námorných diel. Tento návrh bol schválený a dokončené plány T-100X boli 8. januára 1940 odoslané do továrne Izhorskij. T-100X mal kvádrovú nadstavbu osadenú 130 mm námorným delom typu B-13. V podvozku boli použité nápravy s torznou tyčou, tak ako to bolo obvyklé u dobových tankov. Počas vývoja prototypu bol však pozmenený tvar nadstavby, čo malo zrýchliť nakladanie munície. Nový prototyp bol označený SU-100Y a jeho plány boli odoslané továrni Ižorskij 24. februára 1940. Jeho výroba začala 1. marca 1940. Prvýkrát bol testovaný 14. marca 1940. Do konca Zimnej vojny však už nestihol byť bojovo nasadený.
Počas zimnej vojny bola navrhnutá modernizovaná verzia T-100, osadená silným 152 mm delom M-10, schopným ničiť betónové objekty (ako tzv. dračie zuby, bežnú súčasť európskeho opevnenia počas 2. svetovej vojny). V marci 1940 potom bola vyvinutá nová veža, určená k lafete 152 mm kanónu, projekt niesol označenie T-100Z. K jeho realizácii však nedošlo kvôli uprednostneniu výroby tankov KV-1 a KV-2, používajúcich práve 152 mm delá. V apríli 1940 Leningradský závod č. 185 navrhol samohybné delo pre obranu pobrežia, vybavené 130 mm námorným kanónom B-13 a tromi guľometmi kalibru 7,62 mm v otočnej veži. Tento návrh bol označený ako Prototyp 103, zostal však iba na papieri.
Nasadenie.
Po ukončení prác na projekte T-100 bol prototyp SU-100Y presunutý na testovací polygón Kubinka. V novembri 1941, v najkritickejšej časti bojov o predmestie Moskvy bol SU-100Y nasadený spolu s prototypmi SU-14 a SU-14-1, osadenými 152 mm delom, ako súčasť Nezávislej delostreleckej divízie pre zvláštne nasadenie. Ďalšie záznamy o bojovom nasadení nie sú známe. Prototyp SU-100Y sa dočkal konca vojny a stal sa súčasťou zbierky Múzea tankov v Kubinke.

</doc>
<doc id="517131" title="Správy RTVS" url="https://sk.wikipedia.org/wiki?curid=517131">
Správy RTVS

Správy RTVS (od 1. januára 1993 do 1996 Aktuality STV, od 1996 do 31. decembra 2003 Noviny STV, od 1. januára 2004 do 16. decembra 2012 Správy STV) je spravodajská relácia Rozhlasu a televízie Slovenska (pôvodne Slovenskej televízie). Hlavné vydanie Správ RTVS je vysielané naživo denne o 19:00 (do januára 2012 o 19:30) na Jednotke. Okrem hlavného vydania vysiela Jednotka Správy RTVS aj v pracovných dňoch o 12.00 a 16.00 a Ranné správy RTVS od 7.30 do 8.25 (tiež cez pracovné dni). Od 9. júna 2014 sú Správy RTVS vysielané vo vysokom rozlíšení. Správy RTVS majú aj mobilnú aplikáciu a stránku na Facebooku.
Grafika.
Grafika relácií sa menila v roku 2012 z oranžovej na červeno-bielo-modrú. Po 4. rokoch v decembri 2016 sa grafika znovu zmenila. Hlavnou zmenou bola logika spravodajstva, napríklad v najnovšej grafike sa už nenachádza odpočítavanie do 19.00, alebo sa zmenila grafika upútaviek na správy - nie sú tu už video zábery ale nápisy s pozadím. Zmenilo sa aj logo Správ RTVS, do ktorého bolo pridané aj samotné logo RTVS. V nových štúdiach je taktiež lepšia možnosť vizualizácií vďaka viacerým panelom, ktoré sa dajú do štúdia pridať. Vysielanie je vo formáte a v HD. Sloganom Správ RTVS je "Vaše spoľahlivé informácie".
Úspechy.
V období júl až september 2016, boli Správy RTVS považované v prieskume za najobjektívnejšie spravodajstvo. V prieskume agentúry Median ich označilo za najobjektívnejšie 24% opýtaných. Správy RTVS boli najobjektívnejším spravodajstvom aj v období medzi januárom a marcom 2017, keď 25,5% opýtaných odpovedalo na otázku "„Ktorá televízia má podľa Vás najobjektívnejšie spravodajstvo?"" RTVS. Na druhej pozícii sa umiestnilo spravodajstvo TV Markíza s 25,3% Správy RTVS viedli aj v prieskume agentúry MEDIAN, ktorý sa uskutočnil v období od apríla 2017 do 25. júna 2017 na vzorke 2 125 respondentov. Respondenti odpovedali na otázku „Ktorá televízia má podľa Vás najobjektívnejšie spravodajstvo?", pričom 25,9% z nich uviedlo verejnoprávnu RTVS. Respondenti mohli určiť len jednu televíziu. V poslednom prieskume (agentúry MEDIAN SK) je spravodajstvo RTVS naďalej najobjektívnejšie. Za najobjektívnejšie ho označilo 24,8% opýtaných. Na druhom mieste sa umiestnila televízia Markíza s 23,4%. MEDIAN SK realizoval prieskum od 18. 9. do 17.12. 2017. Zúčastnilo sa ho 2187 respondentov vo veku 14 až 79 rokov.
Mobilné aplikácie.
Správy RTVS.
Správy RTVS majú aj mobilnú aplikáciu, kde sa na časovej osi zobrazujú príspevky od reportérov RTVS. V aplikácii je taktiež možnosť filtrovania správ na základe značiek - tagov.
iReportér RTVS.
Rozhlas a televízia Slovenska spustila 4. septembra 2017 pre divákov aplikáciu iReportér, prostredníctvom ktorej sa môžu stať spolutvorcami televízneho obsahu. Táto platforma umožňuje zozbieravanie videí od širokej verejnosti, ktoré sa môžu objaviť priamo v televízii. Videá je možné posielať po registrácii cez mobilnú aplikáciu pre iOS a Android a tiež cez web http://ireporter.rtvs.sk/.

</doc>
<doc id="517172" title="Zuzka Šulajová" url="https://sk.wikipedia.org/wiki?curid=517172">
Zuzka Šulajová

Zuzka Šulajová (* 12. november 1985, Bratislava) je slovenská spisovateľka.
Život.
Narodila sa v Bratislave 1985, vyštudovala 4-ročné Gymnázium v Bratislave. Neskôr vyštudovala andragogiku a pedagogiku na FiF UK, taktiež v Bratislave. 
Začala písať len sama pre seba v štrnástich rokoch, vďaka jej najlepšej kamarátke, s ktorou sa dohodli, že si dajú na jedny Vianoce nimi vymyslené krátke príbehy z prostredia ich školy. Odvtedy tvorila knižky dobrodružného žánru a nepomyslela na to, že by ich niekedy vydala. Džínsový denník 1 napísala v sedemnástich, ako odozvu na to, že rada čítala denníky. Vtedy existovali len zahraničné knižky denníkového typu a trochu jej vadilo americké prostredie, ich školský systém a príliš častá iracionalita. Postavy mali afektované vystupovanie, častokrát konali nereálne, tak chcela vyskúšať, či by dokázala niečo podobné napísať v slovenskom štýle tak, aby ju to viacej bavilo čítať. Po dopísaní bol Džínsový denník štyri roky zavretý v zásuvke (písala ručne). Potom si ho prečítala a prvýkrát sa jej páčila nejaká jej "kniha". Poupravila to, prepísala do počítača a bez nejakého očakávania poslala do Slovenského spisovateľa. Zaujímal ju ich názor na jej písanie, nepočítala s tým, že jej vydajú knižku. Nikomu o tom nepovedala, dokonca ani rodičom. No už o dva týždne bolo všetko inak. Stalo sa jej niečo, o čom ani nesnívala. Džínsový denník bol na svete. 

</doc>
<doc id="517280" title="Ján Branislav Mičátek" url="https://sk.wikipedia.org/wiki?curid=517280">
Ján Branislav Mičátek

Ján Branislav Mičátek (, * 19. november 1837, Trenčianske Stankovce – † 24. január 1905, Kysáč) bol učiteľ, básnik, jazykovedec, matičiar, národný buditeľ, organizátor kultúrneho života, malostankovský rodák.
Život a pôsobenie.
J. B. Mičátek sa narodil 19. novembra 1837 vo vtedajších Malých Stankovciach (dnes Trenčianskych Stankovciach). Otec mu tiež bol učiteľom a učil sa u spisovateľa Kalinčiaka, ktorý bol prednášateľom a učiteľom v Modre, kde mladý Mičátek získal nielen prvé pevné vedomosti, ale aj hrdosť, že pochádza z rodu významných národovcov – vzdelancov. Tu zakončil aj učiteľský ústav.
Príchod do Vojvodiny, do Kysáča.
V roku 1857 prišiel na prázdne učiteľské miesto do obce Laliť ku kolegovi Jozefovi Godrovi, kde nadobudol ďalšie významné buditeľské skúsenosti. V Laliti pôsobil do roku 1862, kedy prechádza do Kysáča a natrvalo tu potom aj zakotvil. S príchodom nového národovca – učiteľa, Kysáč sa zrazu začal z tvrdého zápecníctva a nezainteresovanosti k veciam národným pomaly prebúdzať, a to bola práve veľká zásluha pána učiteľa Jána Mičátka. Vo svojich spomienkach neraz hovoril o tom, ako to bolo na začiatku jeho pôsobenia v Kysáči. "Škola na spadnutie, kostol len-len že sa nezvalil, žiakov bolo nad 250 a všetko nezainteresovaných o výchovu a vzdelávanie. Mnohí zo žiakov boli pastieri sviň, kráv, robili doma ako pomocná pracovná sila, do školy riadne nechodili, nuž nie div, že aj povedomie im bolo slabé, také, ako aj rodičov a vzdelancov."
V čase jeho príchodu, v Kysáči pôsobil farár Friedrich Steltzer, s ktorým mali všetci veľké roztržky, lebo tento vplýval zrovna na chabé slovenské povedomie, vyzdvihoval povedomie maďarské a tak sa k ľuďom aj správal. S novým učiteľom Mičátkom sa hneď dostal do sporu, tak ako mal spory najmä pri príchode Viliama Paulínyho-Tótha na voľbách, od ktorých všetkých Steltzer odhováral a brzdil organizovaný odchod do Kulpína.
Učiteľ Ján Branislav Mičátek však neklesol duchom. Keď sa v Petrovci pri otvorení prvého slovenského divadelného predstavenia predtým konala veľká slovenská oslava (tristoročnica Zrínskeho) na čele s riaditeľom divadla Viktorom Rohoňom (1845 – 1923) v krčme u Karola Slavku, tejto veľkolepej oslavy sa zúčastnil aj učiteľ Mičátek a bol spolu s Viktorom Rohoňom obžalovaný pri úradoch za vyvolávanie neznášanlivosti voči maďarskému hrdinskému národu. Na zábave zápalisto recitoval básne učiteľ Ján Mičátek a kňaz Steltzer ho prenasledoval, tak ako i Rohoňa – ktorý potom po peripetiách odišiel na štúdiá embryológie do Prahy a pre naše prostredie bol stratený.
Ján Mičátek v mene Dolnozemcov odoslal svoj chýrečný "„prípis vďačnosti“" Matici slovenskej do Martina, kam každoročne odchádzal na oslavy, a jeho synovia nasledovali otcove vychodené chodníčky aj tak, že jeho syn, tiež Ján, šiel na Slovensko z Kysáča pešo a urobil aj veľký výlet na Devín. Prípis vďačnosti učiteľ Ján Mičátek napísal z vďačnosti k biskupovi Štefanovi Moyzesovi a ako zakladateľ Matice slovenskej v Turčianskom Sv. Martine bol aj povereníkom pre Báčku a vôbec Dolnú zem, zberateľom predplatného ale i organizátorom kultúrnych podujatí a veľkým matičiarom – národovcom. Mal veľké spory aj doma aj v župných úradoch. Bol dopisovateľom "Orla", "Sokola", "Pešťbudínskych vedomostí", ale písal aj do srbských novín a časopisov, do novosadského "Nevenu", a preto roku 1894, keď sa začala tvrdá maďarizácia, úrady ho pozbavili učiteľstva a násilne ho penzionovali.
Bol organizátorom divadelnej ochotníckej činnosti v Kysáči a zakladateľom Slovenského čítacieho spolku a knižnice. Roku 1863 sa podieľal na zakladaní Matice slovenskej v Martine a bol dôverníkom pre Báčku. Svoje básne a články uverejňoval v početných slovenských časopisoch.
Rodina.
Oženil sa s Alžbetou, rodenou Maršallovou (1840 – 1878, ináč sestrou prozaika Gustáva Maršalla Petrovského), s ktorou mal deväť detí, no niektoré predčasne umreli, takže mal troch synov a tri dcéry. Najstarší Ján Svätopluk – bol evanjelickým farárom v slovenskom zbore v Minneapolis (Minnesota) neskôr v Lansford (Pennsylvania), kde sa taktiež angažoval na roli dedičnej, Vladimír bol stredným jeho synom a stal sa učiteľom v Kysáči, a Ľudovít Miloš ako advokát, politik a vydavateľ – redaktor "Dolnozemského Slováka" mal z nich najúspešnejšiu verejno-kultúrnu prácu. Jeho brat Vladimír spolu so sestrou Eržikou prekladali hodne srbských spisovateľov a šírili aj týmto spôsobom, priamym zbližovaním kultúr, dobré vzťahy medzi Slovákmi a Srbmi.
Smrť.
Učiteľ Ján Mičátek zomrel roku 1905, v roku veľkých Hodžovských volieb, nadšený, že na týchto významných voľbách zvíťazil znova spoločný kandidát Srbov a Slovákov Milan Hodža a stalo sa to na druhý deň po voľbách. Na tomto pohrebe sa zúčastnil aj pán Milan Hodža a mnohí významní dejatelia tak zo strany Slovákov, ako aj Srbov. Obyčajný kysáčsky ľud ho vyprevadil húfne, žialiac za svojím nebojácnym, bojovným a láskavým učiteľom.

</doc>
<doc id="517382" title="Trygve Gulbranssen" url="https://sk.wikipedia.org/wiki?curid=517382">
Trygve Gulbranssen

Trygve Emanuel Gulbranssen (* 15. jún 1894, Oslo, Nórsko – † 10. október 1962, Eidsberg) bol nórsky spisovateľ a novinár. 
Aktívne pracoval v nórskom športovom hnutí, zameral sa na športovú činnosť mládeže. Svetovú známosť získal románovou trilógiou "Večne spievajú lesy (1933, Og Bakom synger skogen)", "Zo smrtnej hory fúka (1934 Det Blaser fra Dauingfjell)" a "Niet inej cesty (1935, Ingen vei går utenom)". Ide o rodovú ságu z drsného nórskeho sedliackeho prostredia. Romanticky v nej ale opisuje severskú prírodu v kontraste s tvrdým životom a vzťahy vidieckych Severanov.

</doc>
<doc id="517388" title="Emilia Clarková" url="https://sk.wikipedia.org/wiki?curid=517388">
Emilia Clarková

Emilia Clarková (; * 23. október 1986, Londýn, Anglicko, Spojené kráľovstvo) je anglická herečka. Jej najznámejšou rolou je Daenerys Targaryen v seriáli stanice HBO, "Game of Thrones" (2011 – 2019).
Životopis.
Narodila sa v Londýne a vyrástla v Berkshire. Jej otec bol divadelný zvukový technik, jej matka je podnikateľka a mladší brat študuje politiku. Jej záujem o hranie začal keď mala tri roky a videla muzikál "Show Boat", na ktorom v tej dobe pracoval jej otec. Študovala na školách St. Edward's (2000 – 2005) a Rye St Antony, kým išla študovať na Drama Centre London, ktoré absolvovala v roku 2009. Spočiatku sa objavovala v školských divadelných hrách, v dvoch na St. Edwards, v desiatich na Drama Centre London, v divadelnej hre "Sense" v uvedení od spoločnosti Company of Angels a v reklame pre Samaritans. Jej prvé televízne role boli Saskia Mayer v epizóde seriálu "Doctors" a Savannah vo filme "Trias útočí". Časopis Screen International ju menoval ako jednu z britských hviezd zajtrajška. V roku 2010 bola obsadená ako Daenerys Targaryen do fantasy seriálu z produkcie HBO, "Game of Thrones", ktorý je založený na knižnej sérii "Pieseň ľadu a ohňa" od Georgea R. R. Martina. Bola obsadená ako náhrada za inú britskú herečku Tamzin Merchant, ktorá bola nahradená z nezverejnených dôvodov. Seriál sa začal vysielať v apríli 2011, získal pozitívne recenzie a bol rýchlo obnovený aj pre druhú sériu. Za svoje stvárnenie Daenerys v roku 2011 získala EWwy Award pre najlepšiu herečku vo vedľajšej úlohe v dramatickom seriáli a v roku 2013 bola v rovnakej kategórii nominovaná na cenu Emmy. V roku 2013 si zahrala v novom celovečernom filme s názvom "Spike Island", pomenovanom po mieste, kde sa konal v 1990 koncert The Stone Roses. V marci 2013 stvárnila hlavnú úlohu Holly Golightly v broadwayskom uvedení Capoteho novely, "Raňajky u Tiffanyho". Hra mala premiéru 4. marca a derniéru 21. apríla. V máji 2013 bolo oznámené, že sa objaví po boku Jamesa Franca vo filme "Garden of Last Days", ale film sa nezačal produkovať. V roku 2013 bola Clarková obsadená ako Sarah Conor vo filme "Terminator Genisys", ktorý vyšiel v roku 2015. V septembri 2012 bolo oznámené, že Clarková chodí s hercom Sethom MacFarlane. Dňa 20. marca 2013 bolo oznámené, že svoj vzťah ukončili.

</doc>
<doc id="517409" title="Binárny diagram železo-uhlík" url="https://sk.wikipedia.org/wiki?curid=517409">
Binárny diagram železo-uhlík

Binárny diagram železo-uhlík ( fázový, al. rovnovážny binárny diagram Fe-Fe3C ) popisuje rovnovážny binárny systém, v ktorom možno podľa závislosti na obsahu uhlíka a teplote odčítať fázové a štrukturálne premeny v zliatine železo-uhlík, (technickom železe). Okrem železa v prevažujúcej koncentrácii a uhlíka sú v technickom železe obsiahnuté ešte ďalšie žiadané prvky, ako sú napr. mangán, kremík atď., ale i nežiaduce, ako fosfor a síra. Najdôležitejší prvok – okrem železa – obsiahnutý v zliatine je uhlík, a už malé zmeny jeho koncentrácie majú zásadný dopad na vlastnosti materiálu. Ako ocele sa označujú zliatiny do obsahu 2,11 % uhlíka, nad touto koncentráciou sa zliatiny železo-uhlík označujú ako surové železo alebo liatiny.

</doc>
<doc id="517442" title="Elsa Schiaparelliová" url="https://sk.wikipedia.org/wiki?curid=517442">
Elsa Schiaparelliová

Elsa Schiaparelliová (* 10. september 1890, Rím, Taliansko – † 13. november 1973, Paríž, Francúzsko) bola talianska módna návrhárka.
Život pred vstupom do sveta módy.
Elsa Schiaparelliová sa narodila v paláci Corsini v Ríme, kde aj vyrastala. Pochádzala z rodiny aristokratov a intelektuálov. Snívala o tom, že sa stane herečkou, no napriek tomu študovala filozofiu. Keď mala 21 rokov, vydala básnickú zbierku "Arethusa", ktorá obsahovala básne s mierne erotickým nádychom. Rodičia ju preto poslali do švajčiarskeho kláštora, no odtiaľ si hladovkou vynútila, aby mohla po troch mesiacoch odísť.
Ďalšie roky strávila v Londýne. V roku 1913 sa sem presťahovala, aby pomáhala starať sa známej o deti. Tu sa zoznámila s mladým teológom a onedlho sa zaňho vydala. S manželom strávila istú dobu v Nice a neskôr sa presťahovali do New Yorku. V roku 1920 sa im narodila dcéra Yvonne, ktorej čoskoro diagnostikovali obrnu. Keď sa s manželom rozviedla, musela sa nejako postarať o seba a dcéru. V tomto čase sa zoznámila so známymi avantgardnými umelcami, ako napríklad s Manom Rayom, Marcelom Duchampom, alebo Edwardom Steichenom.
V roku 1922 sa Elsa s dcérou presťahovala do Paríža kvôli jej chorobe. V Paríži sa jej okruh priateľov - umelcov veľmi rýchlo rozširoval.
Úspechy v módnom priemysle.
Elsa Schiaparelliová prerazila v módnom svete svojim jednoduchým, ale originálnym nápadom – rozhodla sa pliesť čiernobiele svetre s motívom mašle, ktoré vytvárajú dojem blúzky so svetrom. Najala si arménske pracovníčky, ktoré ich plietli. Svetre si ihneď obľúbil celý svet a časopis Vogue ho označil za majstrovské dielo.
V roku 1928 si otvorila na Rue de la Paix ateliéry a salóny "Schiaparelli – Pour le Sport", kde predávala pletené športové oblečenie, plavky, doplnky. Spojila luxusnú haute couture s bežným, športovým štýlom, čo bolo v tej dobe nevídané. Používala hlavne hodvábne látky, ale aj rôzne umelé materiály. Jej návrhy mali vo svete obrovský úspech a jej klientela sa rozrástla o veľmi vážené, vplyvné dámy: Wallis Simpsonová, Marlene Dietrichová, Katharine Hepburnová a mnohé iné.
Ako módna návrhárka predstavila svetu rôzne inovácie v kombinácií materiálov, strihov a štýlov. Počas svojej kariéry spolupracovala s viacerými umelcami. Pri tvorbe doplnkov jej pomáhali Jean Schlumberger, Jean Clément a Lina Baretti, na Schiaparelliných topánkach sa podieľali Andre Perugia a Roger Vivier. V spolupráci so Salvadorom Dalím navrhla napríklad šaty s červeným rakom (pre Wallis Simpsonovú), šaty zvané „skeleton dress“, alebo klobúk v tvare topánky.
Schiaparelli bola prvá módna návrhárka, ktorá sa objavila na titulnej stránke časopisu "Time "v roku 1934. Nasledujúci rok si otvorila módny dom s názvom "Schiaparelli - Pour le Sport, Pour la Ville, Pour le Soir".
Svoj prvý parfum „S“ vytvorila v roku 1928. Po ňom Schiaparelli predstavila kolekciu troch ďalších parfumov: "Soucis", "Salutand" a "Schiap", čo bola jej prezývka. V roku 1937 vytvorila parfum s názvom "Shocking", ktorý sa stal veľmi populárnym. Flakón mal tvar ženskej siluety a navrhol ho pre ňu Leonor Fini. Jej posledný parfum mal názov "Sleeping" a bol určený na spanie. Tento parfum Elsa navrhla v čase druhej svetovej vojny, kedy jej podnik začal upadať.
Koniec módnej kariéry.
Príchod druhej svetovej vojny znamenal pre Elsu Schiaparelliovú a jej módny biznis začiatok konca. V snahe udržať si svoj podnik a svoje postavenie vytvorila kolekciu pozostávajúcu z mimoriadne praktických vecí na každodenné nosenie: viacúčelové šaty, kombinézy s veľkými vreckami a pod.
V lete v roku 1940 usporiadala v Spojených štátoch niekoľko konferencií na tému „Šaty a žena“, za ktoré bola aj ocenená. Počas vojny sa presťahovala do New Yorku a svoj módny dom zverila do rúk svojmu pomocníkovi až do roku 1945.
Keď to bolo bezpečné, vrátila sa do Paríža. Jej nasledujúca kolekcia, tzv. "Constellation wardrobe", ktorú vytvorila pre cestujúce ženy, zožala obrovský úspech. V tejto kolekcii predstavila šesť šiat, obojstranný plášť a tri skladajúce klobúky. Všetko dokopy nemalo viac ako 6 kg.
Po tom, ako sa svet haute couture po vojne zmenil, Schiaparelli sa rozhodla v roku 1954 svoj módny dom nadobro zavrieť. Zomrela ako 83-ročná počas spánku.

</doc>
<doc id="517508" title="FK Pohronie" url="https://sk.wikipedia.org/wiki?curid=517508">
FK Pohronie

FK Pohronie je slovenský futbalový klub z mesta Žiar nad Hronom hrajúci v najvyššej slovenskej futbalovej súťaži od sezóny 2019/20. Domáce zápasy hráva na štadióne Mestský štadión Žiar nad Hronom v Žiari nad Hronom, ktorý disponuje kapacitou 2 309 miest.
História.
1. júna 2012 sa kluby TJ Sokol Dolná Ždaňa a FK Žiar nad Hronom zlúčili a tak vznikol klub FK Pohronie. Klub začal hrávať v 3. lige, no hneď v prvej sezóne sa umiestnil na prvom mieste tabuľky a postúpil do 2. ligy. Do leta 2017 hrával klub svoje ligové zápasy na ihrisku v Dolnej Ždani. Následne sa presunul na štadión v Žiari nad Hronom, ktorý bol v danom čase na novo zrekonštruovaný. Po šiestich rokoch v 2. lige klub v sezóne 2018/19 obsadil prvé miesto tabuľky a historicky po prvýkrát postúpil do najvyššej súťaže, v ktorej sa po prvý raz predstavil v sezóne 2019/20.
Spolupráca.
Iné futbalové kluby.
Nasledujúce futbalové kluby spolupracujú s FK Pohronie:
Tréneri.
Zoznam trénerov klubu od postupu do najvyššej slovenskej futbalovej súťaže:

</doc>
<doc id="517689" title="Dotyk (seriál)" url="https://sk.wikipedia.org/wiki?curid=517689">
Dotyk (seriál)

Dotyk (angl. "Touch") je americký dramatický seriál, ktorý sa vysielal od 25. januára 2012 do 10. mája 2013 na americkej stanici Fox. Na Slovensku sa vysielal na stanici JOJ od 26. júna 2014 do 27. januára 2015.
Dej.
Seriál sleduje život reportéra Martina Bohma (Kiefer Sutherland) a jeho syna Jakea (David Mazouz), ktorý je autista. Martinova žena zomrela počas útokov 11. septambra 2001 a odtvedy má problémy s výchovou jeho syna, ktorý potrebuje špeciálnu pozornosť. Jake nikdy neprehovoril ani jedno slovo, je však fascinovaný číslami a spojitosťami medzi nimi, ktoré si neustále zapisuje.

</doc>
<doc id="517787" title="Tesla Model S" url="https://sk.wikipedia.org/wiki?curid=517787">
Tesla Model S

Tesla Model S je elektromobil od firmy Tesla Motors, vyrábaný od roku 2012. Celkovo bolo vyrobených 31 584 kusov (k prvému štvrťroku 2014). 
Model S bol oznámený už v roku 2008, keď ešte len začínala výroba modelu Roadster.
Model tesla sa vyrába v štyroch prevedeniach, s dvomi typmi motorov a s rôznymi kapacitami batérií. Podľa veľkosti batérie sa odvíjajú parametre automobilu ako dojazd, zrýchlenie, dĺžka nabíjania a životnosť batérie.
Najslabšou verziou bola 40 kWh určená hlavne do mesta, s dojazdom , tento variant ale bola zrušený, do výroby sa dostala 60 kWh verzia, ktorá má dojazd (podľa EPA) a 85 kWh verzia s dojazdom (podľa EPA). 
Tesla Motors poskytuje na Model S bežnú záruku 4 roky. Na batériu a pohonnú jednotku sa vzťahuje predĺžená záruka 8 rokov. 
Začiatkom roka 2016 bola nahradená 85 kWh verzia, verziou s 90 kWh batériou. V auguste 2016 bola uvedené na trh najsilnejšia verzia P100D so 100 kWh batériou, ktorá akceleruje z 0 na 100 km/h za 2,5 sekundy. 
Karoséria.
Karoséria je vyrobená z hliníku, bolo nutné vyvinúť úplne novú koncepciu kvôli rozdielom medzi automobilmi so spaľovacím motorom a s elektromotorom. Ďalšou prioritou bolo zlepšenie aerodynamiky a zníženie odporu vzduchu, kvôli tomu má automobil čo najmenej vystupujúcich prvkov, napríklad kľučky sú zasunuté v karosérií a vysunú sa len pri stojacom odomknutom vozidle v prípade že sa k nim niekto priblíži. Motor aj batéria je umiestnená do podvozku vozidla, tým vznikol batožinový priestor vpredu aj vzadu. Tesla S má 5 miest na sedenie + 2 v zadnom batožinovom priestore.
Interiér.
Interiér je moderný a netradičný, väčšinu tlačidiel a ovládania príslušenstva nahradil dotykový LCD panel s uhlopriečkou 17".
Viacfunkčná obrazovka nahrádza navigačný systém Google maps, autotelefón, bluetooth modul, display HD kamery, prehliadač internetu a prehrávač multimédií.
Pohon.
O pohon sa stará výhradne elektromotor napájaný batériami vozidla. Motor verzie S Performance má výkon 416 koní (310 kW) a konštantný krútiaci moment 600 Nm. Ostatné modely sú poháňané motorom o výkone 362 koní (270 kW) a parametre sú závislé od kapacity batérie. Model S je možné kúpiť aj s pohonom oboch náprav (4x4), pričom obe nápravy poháňajú samostatné elektromotory. Za pohon 4x4 sa pri verziách 60 a 75 pripláca 5 700 €. Verzie 90D a P100D majú pohon 4x4 v rámci základnej výbavy. Samovybíjanie batérie a spotreba systému nečinného auta bola softwarovo obmedzená na 1.1 kWh za noc. 
Bezpečnosť.
Model S ako jeden z mála získal ocenenie piatich hviezd v testoch NHTSA (Národná cestná dopravná bezpečnostná adminitstratíva) aj EURO NCAP (Európsky hodnotiaci program nových automobilov) súčasne. Od roku 2011 kedy boli sprísnené podmienky testovania sa to okrem Modelu S podarilo len dvom automobilom.
Facelift 2016.
V apríli 2016 bola uvedená na trh ľahko faceliftovaná verzia. Jediná dizajnová zmena sa týkala prednej masky. Plastový bumper imitujúci nasávanie chladiča, bol nahradený decentnou linkou po vzore Modelu X. Do výbavy pribudli aktívne full LED svetlomety a tzv. režim biologickej ochrany, ktorý filtruje alergény, baktérie ako aj všetky ďalšie škodliviny obsiahnuté v ovzduší. Pribudla možnosť doobjednania výkonnejšej palubnej nabíjačky s výkonom 16,5 kW. Štandardná nabíjačka má výkon 11 kW.
Tesla Model S Plaid.
Počas akcie Battery Day, dňa 22. septembra 2020, odhalili novú verziu elektrického sedanu s označením Plaid. V tom čase boli potvrdené aj predbežné špecifikácie. Vozidlo bude vybavené trojicou elektromotorov s kombinovaným výkonom presahujúcim 1100 konských síl. Ten má zabezpečiť zrýchlenie z 0 na 100 km/h do 2,1 sekundy a maximálnu rýchlosť 321 km/h. Veľké zmeny budú aj v samotnej batérii. Využitá bude nová štrukturálna batéria s označením 4860, vďaka ktorej bude možné zabezpečiť dojazd na jedno nabitie cez 840 kilometrov podľa prísnejšej metodiky EPA využívanej v USA. V Európe sa využíva metodika WLTP, ktorá je o niečo benevolentnejšia pri počítaní spotreby, respektíve dojazdu. Cena tohto modelu bola stanovená v čase oznámenia na 139 tisíc amerických dolárov. Tesla Model S Plaid by sa mala dostať do predaja do konca roka 2021. 

</doc>
<doc id="517810" title="Tesla Model X" url="https://sk.wikipedia.org/wiki?curid=517810">
Tesla Model X

Tesla Model X je prvým elektrickým automobilom typu SUV na svete, ktorý vyrába známa kalifornská automobilka Tesla Motors. Je postavený na platforme sedanu Tesla model S a spadá do triedy veľkých luxusných športovo-úžitkových vozidiel. Predaj Modelu X bol spustený v septembri roku 2015. Za rok sa ich predalo viac ako 10 000 kusov. Vozidlo disponuje výlučne pohonom 4x4, ktorý zabezpečujú 2 samostatné elektromotory na každej náprave. Vyrába sa v 5, 6 a 7-miestnej verzii. 
Model X na prvý pohľad zaujme predovšetkým svojimi zadnými krídlovými dverami, ktoré automobilka nazýva Falcon WIngs. Tie sa elektricky vyklápajú smerom nahor, čo umožňuje pohodlný nastupovanie a vystupovanie v rámci tretieho radu sedadiel pri 6 a 7-miestnej verzii. 
Batérie a dojazd.
Model X v ponuke s batériami o kapacite 75 a 100 kWh, pričom jeho dojazd sa pohybuje od 417 do 565 km. Dojazd je udávaný na základe európskej metodiky NEDC.
Jazdné vlastnosti.
Predchádzajúce elektromobily Tesla vynikali výbornou akceleráciou. Nie je tomu inak ani v prípade takmer 2,5 tonového kolosu Model X. Najvýkonnejšia verzia P100D zrýchli z 0 na 100 km/h za 3,1 sekundy, pričom dokáže prešprintovať napríklad väčšinu super-športovým automobilov Ferrari. Okrem toho je Model X veľmi dobre ovládateľným vozidlom, a to hlavne vďaka nízkemu ťažisku, ktoré má na "svedomí" batéria integrovaná do podlahy.

</doc>
<doc id="517811" title="Haha Crew" url="https://sk.wikipedia.org/wiki?curid=517811">
Haha Crew

Haha Crew je slovenská rapová skupina. Členovia skupiny pochádzajú z Košíc. Vznikli v roku 2011 ako skupina kamarátov, ktorí sa zaujímali o hudbu, módu a pouličnú kultúru. Po desiatkach nevydaných skladieb prišlo na YouTube zopár freestyleov a podľa slov interpretov, nepodstatných vecí. Všetko to vyvrcholilo v máji roku 2013 – vtedy sa na verejnosť dostáva videosingel „Rap &amp; Móda“, v tej dobe jedna z najkontroverznejších a zároveň najviac newschoolových vecí na scéne. Práve tento počin odpálil kariéru dnešnej HAHA CREW. Postupom času začína rapovať aj ďalší člen – Zayo.
Začiatky.
Haha Crew začala v zložení Samey, Dalyb, Zayo, Kidd, Oskar. Prvá vec, ktorú vydali bola pesnička „Tango“, kde mal Samey svoju rapovú premiéru, o beat sa postaral Dalyb a na feat si zavolali Supu. Neskôr nahrali na svoj YouTube kanál dve freestyle videá. Po freestyloch vyšla ďalšia skladba „Ticho“. Produkciu mal na starosti Kidd a za mikrofón sa postavili Samey, Puerto a interpretka Salome (vokály).
Zmena nastala, keď sa k skupine pridal Gumbgu. Priniesol Haha Crew nový zvuk. Gumbgu nahral uvítací song "Aladin" ktorý Vyšiel na Youtube kanáli HAHA CREW. Gumbgu sám neskôr odišiel a stal sa členom labelu Archetyp 51.
V decembri 2014 vydali album "Vlna" pod taktovkou I Love Party Production.
Do projektu PODZEMGANG Samey prispel songom Karamel, video produkciou niekoľkých klipov a Dalyb sa postaral o zvukovú produkciu viacerých skladieb.

</doc>
<doc id="517848" title="21 Jump Street" url="https://sk.wikipedia.org/wiki?curid=517848">
21 Jump Street

21 Jump Street je americký film z roku 2012 na motívy seriálu Jump Street 21. Réžie sa ujali Chris Miller a Phil Lord, strih Joel Negron a hudbu Mark Mothersbaugh.
Príbeh.
Schmidt (Jonah Hill) je utiahnutý stredoškolák, ktorý sa bojí pozvať dievča svojich snov na ples, s vlasmi na Eminema. Úplný opak toho je Jenko (Channing Tatum), obľúbený športovec a bitkár. Zhodou okolností sa obaja stretnú na policajnej akadémii, kde sa spriatelia. Prejdu školou a ako spoločníci spolu hliadkujú na ulici.
Podarí sa im dostať šéfa dílerov drog Dominga (DeRay Davis), ale pretože konali neprofesionálne, tak je Domingo prepustený. Obaja sú predelení do jednotky Jump Street, ktorá sleduje trestnú činnosť na stredných školách. Jump Street vedie kapitán Dickson (Ice Cube), černoch plný hnevu. Sú poslaní do utajenia zabrániť predaju drog a nájsť distribútora. Obaja hneď zistia, že sa stredná škola od ich doby úplne zmenila a prekvapí ich to. Nastúpil digitálny vek a Schmidt s Jenkom sa s tým musia vysporiadať. Jenko si ale popletie identity, a tak sú im prehodené predmety. Schmidt chodí na športové krúžky a Jenko na chémiu.
Schmidt sa zamiluje do svojej spolužiačky z dramatického krúžku Molly (Brie Larson) a spriatelí sa s dílerom Erikom (Dave Franco). Usporiada veľkú párty, na ktorej s Jenkom zbije bandu feťákov z iných škôl. Schmidt je stále viac obľúbený a Jenka začína baviť učenie. Schmidt sa tiež hrá na dílera, ale drogy odnáša Dicksonovi. Jenko odpočúva Erikov mobil, z ktorého sa dozvie o spojení s Domingovým gangom. Pri šialenej naháňačke Schmidt zmešká divadelné predstavenie s Molly a je s Jenkem zo školy vylúčený. Erik ich osloví ako svojich bodyguardov, pretože sa má stretnúť s distribútorom. Zistia, že je to tréner Walters (Rob Riggle).
Za Waltersom príde Domingo, ktorý Schmidta s Jerkom spozná. Keď sú chlapcom odobrané zbrane pod vyhrážkou Mollynej smrti, zdá sa, že sú obaja mŕtvy. Dvaja z Domingových ľudí (Peter Deluise, Johnny Depp) však v poslednej chvíli vystúpia z utajenia a ukáže sa, že ide o agentov DEA. Nanešťastie sú zavraždení a nasleduje prestrelka. Schmidt s Jenkom sú Waltersovi v pätách, ten postrelí Jenka. Schmidt strelí Waltersa do rozkroku. Obaja sú pochválení Dicksonom a preložení k svojmu zdeseniu na ďalšiu školu.

</doc>
<doc id="517956" title="Natalie Dormerová" url="https://sk.wikipedia.org/wiki?curid=517956">
Natalie Dormerová

Natalie Dormerová (; * 11. február 1982, Reading, Spojené kráľovstvo) je anglická herečka, ktorej najznámejšou rolou je postava Anny Boleynovej v televíznom seriáli "". Jej filmový debut bola postava Victorie vo filme "Casanova", kde si zahrala po boku Heatha Ledgera, Jeremy Ironsa či Sienny Millerovej. Momentálne je tiež známa zo seriálu "Game of Thrones", kde hrá jednu z ústredných postáv a je veľmi obľúbená medzi divákmi.
Životopis.
Narodila sa v Readingu v Berkshire. Vyrastala s nevlastným otcom, matkou, sestrou Samanthou a bratom Markom.
Od detstva študovala balet moderný tanec a jazz. Sama o sebe hovorí, že bola na základnej škole šikanovaná, ale dodnes nevie prečo. V osemnástich rokoch sa presťahovala do Londýna, kde študovala herectvo na prestížnej "Webber Douglasovou akadémii". Je tiež členkou londýnskej šermiarskej akadémie. Talent v Natalii objavil režisér Lasse Hallström pri natáčaní filmu "Casanova". Po tomto výkone bola obsadená do troch filmov Disney Touchstone. V rokoch 2007 až 2008 hrala v seriáli "Tudorovci" Annu Boleynovú, ktorá je najprv milenkou kráľa Henricha VIII. a neskôr sa stane jeho manželkou. V roku 2011 začala hrať v seriáli "Hra o tróny", postavu Margaery Tyrellovej, ktorá je jednou z ústredných postáv celého seriálu.
Osobný život.
Je zasnúbená s írskym režisérom Anthony Byrneom od roku 2011, s ktorým sa zoznámila v Dubline pri natáčaní "Tudorovcov" v roku 2007. Dormerová sa zúčastnila v roku 2008 PartyPoker.com World Open žien v Londýne, kde skončila na druhom mieste. Dormerová uviedla, že Cate Blanchett má veľký vplyv na jej kariéru ako na herečku. Od roku 2018 je vo vzťahu s hernom Davidom Oaksom a čakajú spolu dievčatko, ktoré by sa malo narodiť v januári 2022.

</doc>
<doc id="518173" title="Izák Sýrsky" url="https://sk.wikipedia.org/wiki?curid=518173">
Izák Sýrsky

Izák Sýrsky (iné mená: Izák z Ninive, Izák Ninivský; * aj † 7. storočie) bol sýrsky mních, askéta a mystik. Jeden z veľkých asketických a mystických autorov Cirkvi Východu. Jeho diela tvoria významnú časť asketickej literatúry kresťanského Východu.
Životopis.
O živote Izáka Sýrskeho je toho známe pomerne málo. To, čo vieme pochádza z dvoch (miestami protichodných) prameňov, ktoré sa zachovali v Liber fundamentorum. Pochádzal z územia dnešného Kataru a narodil sa niekedy v 7. storočí. Neskôr sa stal mníchom Cirkvi Východu (východosýrsky obrad), v kláštore Beth Abe. Niekedy pred rokom 680 ho katolikos vysvätil za biskupa mesta Ninive. V úrade však pôsobil iba päť mesiacov. Následne odstúpil a odišiel do samoty v horách, na hranici dnešného Iránu a Iraku. Podľa zachovaných informácií stratil zrak pre neustále štúdium, a preto ho niekedy prezývali druhý Didymus. Svoje diela potom diktoval. Zomrel vo vysokom veku a jeho hrob je v kláštore Rabban Šabor.
Dielo a teológia.
Izák svoje asketické spisy vytvoril na sklonku života. Základ jeho diela tvorí 82 homílií (tvoria prvú časť súboru). Druhá časť pozostáva z 42 textov, ktoré, na rozdiel od prvej časti, neboli nikdy preložené do gréčtiny (hoci existujú dôkazy, že boli čítané aj mimo prostredia nestoriánov).
Ako autor sa prejavoval samostatne, citeľné je ovplyvnenie Jánom Pustovníkom (sýrsky autor, 4./5. storočie) a aj isté náväznosti na Evangria Pontského. Vysoko si cenil diela Teodora z Mopsuestie, ktorého nazýval „svetlo celého sveta“. Ľudská cesta k Bohu má podľa Izáka tri stupne: telesný, duševný a duchovný. Podľa Izáka človek prostredníctvom poznania, ktoré zjednocuje môže dosiahnuť „vznešené cesty budúceho života, ktorý je darovaný v slobode nesmrteľného života v existencii po vzkriesení“.
Preklady.
Jeho diela boli preložené do gréčtiny (prekladateľmi boli mnísi Patrikios a Abramios v monastieri Mar Saba) a etiópčiny, do latinčiny preložili v 15. storočí 25 homílií. Z gréckeho prekladu vznikol gruzínsky a starosloviensky (v 14. storočí) a čiastočne arabský (ten čerpal aj zo sýrskeho originálu). Prvotný grécky preklad vznikol pravdepodobne v 8. storočí v Palestíne.
Veľmi úspešné sú preklady do moderných jazykov.
Vplyv.
Jeho dielo si cenili obe cirkvi, ktoré pôsobili vo vtedajšej Perzii: nestoriáni aj monofyziti (jakobiti). Izák Sýrsky je najvplyvnejší spomedzi sýrskych cirkevných Otcov. Mal veľký vplyv na neskoršiu sýrsku a grécku mystiku (Hora Athos a menovite Symeón Nový Teológ a jeho žiak Nikétas Stéthatos) a jej prostredníctvom aj na Paisija Veličkovského (Filokalia) a následne ruských mníchov. Rovnako jeho diela čítali v egyptských púštnych kláštoroch.
Jeho diela ponúkajú niektoré typické prvky pre sýrsku teológiu: slzy (v sýrčine „abila“ - plačúci, je iné pomenovanie mnícha), vnímanie Boha ako v zrkadle.

</doc>
<doc id="518188" title="Dusenie (nedýchanie)" url="https://sk.wikipedia.org/wiki?curid=518188">
Dusenie (nedýchanie)

Dusenie je obmedzenie prístupu vzduchu do pľúc prerušením alebo zastavením dýchania. Býva zapríčinené prekážkou v ceste vzduchu do pľúc, spôsobené cudzím predmetom, ktorý čiastočne alebo úplne znepriechodní dýchacie cesty, kŕčovitým stiahnutím hlasiviek s uzavretím hlasivkovej štrbiny v hrtane, alebo poranením horných dýchacích ciest.
Dusenie je pre ľudský organizmus nebezpečný stav, kedy sa postihnutý nemôže nadýchnuť, alebo môže dýchať len čiastočne. V takomto prípade sa vzduch nemôže dostať cez prekážku do pľúc a do krvi, následne celému telu chýba kyslík. Dôsledkami dusenia sú časté poškodenia vnútorných orgánov a v najhorších prípadoch nastáva smrť udusením. Po 3 až 5 minútach bez prístupu kyslíka dochádza k poškodeniu mozgu, ktoré je veľmi vážne a nie je ho možné zvrátiť.
Príčiny dusenia.
Najčastejšie postihnutými sú deti a starí ľudia u ktorých je zvýšené riziko prehltnutia cudzích častíc. Ale výnimkou nie sú ani dospelí jedinci. Do hrtana sa dostávajú rybie a iné drobné kosti, fazuľa, hrach, cukríky, mince a rôzne drobné predmety. Vniknutie týchto predmetov do hrtana nastáva pri vdýchnutí, ďalej pri porušenej činnosti záklopky, ktorá má pri prehĺtaní za normálnych okolností uzavrieť vstup do hrtana. Cudzie telesá vnikajú do hrtana najmä vtedy, ak pri jedle človek rozpráva, pri čom sa hrtan nedostatočne uzaviera záklopkou. Drobnejšie cudzie telesá môžu z hrtana vkĺznuť cez priedušnicu až do priedušiek. 
Spôsoby dusenia.
Rozlišujeme dva typy dusenia:
Príznaky dusenia.
Sprevádzajúce príznaky dusenia: 
Prvá pomoc pri dusení.
Prvá pomoc pri dusení sa má viac krokov. Cudzie teleso v dýchacích cestách dráždi na kašeľ, ktorý má ochranný účel. Ak sa však z hrtana cudzie teleso neuvoľní ani kašľom, môže vzniknúť kŕč hlasiviek, alebo sa upchať priechod do hrtana. Nastáva bezprostredné nebezpečenstvo zadusenia.
Častým dôsledkom nedostatočného prístupu kyslíka je odpadnutie. Vtedy je potrebné postihnutého uložiť do vodorovnej polohy tak, aby sa jeho chrbát nachádzal na zemi. Kľakneme si vedľa neho a dlaňami položenými na sebe sa snažíme prudko zatlačiť na vrchnú časť brucha.
Poslednou možnosťou je kardiopulmonálna resuscitácia (oživovanie). Aj takýmto spôsobom môže dôjsť k vypudeniu cudzieho predmetu. Začíname stláčaním hrudníka a pokračujeme vdychmi v pomere 30:2 
Ak sa nám nepodarilo odstrániť cudzí predmet z dýchacích ciest postihnutého, kontaktujeme rýchlu zdravotnú pomoc a to aj v prípade ak postihnutý prestane dýchať, alebo ak dusenie pokračuje aj po uvoľnení dýchacích ciest.

</doc>
<doc id="518221" title="Romana Schlesinger" url="https://sk.wikipedia.org/wiki?curid=518221">
Romana Schlesinger

Mgr. Romana Schlesinger (* 1986, Trenčín) je bývalá slovenská občianska aktivistka, známa najmä vďaka angažovaniu sa v LGBTI hnutí. Niekoľko rokov organizovala Dúhový PRIDE pochod v Bratislave, od roku 2017 sa v hnutí neangažuje.
Vzdelanie.
Romana Schlesinger pochádza z Trenčína, kde absolvovala Gymnázium Ľ. Štúra. Od roku 2005 študovala žurnalistiku na Filozofickej fakulte Univerzity Komenského v Bratislave, kde v roku 2008 obhájila bakalársku prácu „Lesbické a gejské periodiká na Slovensku“ a v roku 2010 získala magisterský titul. Počas strednej školy sa stretla s prejavmi antisemitizmu a svoju židovskú identitu sa snažila nejaký čas skrývať. Neskôr sa musela vyrovnať aj s identitou lesby.
Aktivizmus.
V rokoch 20092017 viedla občianske združenie Queer Leaders Forum a tiež Q-centrum, poskytujúce poradenské služby pre LGBTI osoby. Od roku 2010 bola zároveň výkonnou riaditeľkou a hovorkyňou podujatia Dúhový PRIDE Bratislava. Prvý ročnik podujatia spoluorganizovala ešte ako študentka žurnalistiky.
Schlesinger spolu s ďalšími slovenskými LGBTI aktivistami v roku 2015 kritizovali tzv. referendum o rodine.
V roku 2017 sa z aktivizmu stiahla pre zdravotnú záťaž a profesionálne vyhorenie. Okrem hejtov bola napadnutá či zastrašovaná. Tieto a "„prepracovanosť, mediálny tlak, tlak okolia, že to musí dopadnúť dobre, že sme zodpovední za tisíce účastníkov našich akcií a milión ďalších vecí“" viedli k vyhoreniu.
Svoj pocit z takmer desaťročia aktivizmu v roku 2019 zhrnula takto: "„Dobrý aj zlý, nič nie je čiernobiele. Teším sa z toho, že tá téma sa stala mainstreamom, začalo sa o nej masovo diskutovať. Negatívom je odozva konzervatívnych skupín, ktorá bola najskôr slabá, ale postupne narastala a vyvrcholila referendom za rodinu.“"
Pôsobenie v politike.
V septembri 2014 Schlesinger oznámila, že vstupuje do strany Sloboda a Solidarita. Už v roku 2013 mal za Schlesinger prísť Martin Poliačik s ponukou spolupráce so SaS. Túto aj iné stranícke ponuky odmietla. V auguste 2014 povedala áno keď jej spoluprácu ponúkla "„jediná liberálna strana na Slovensku a v súčasnosti jediná politická alternatíva voči konzervatívnemu politicko-náboženskému tmárstvu, alebo ‚akože sociálnej demokracii‘ či ignorácii.“" Schlesinger mala pocit, že v práci v treťom sektore "„dosiahla strop“". Predseda SaS Richard Sulík k vstupu uviedol: "„Veríme, že jej vstup k nám presvedčí ľudí, ktorých sme sklamali tým, že sme témy osobných slobôd nepresadzovali dosť razantne“".
V auguste 2015 Schlessinger oznámila, že do SaS napokon nevstúpi v dôsledku odlišného názoru na problém prijímania utečencov a v obave, že sa predseda Sulík eventuálne politicky zriekne agendy registrovaných partnerstiev LGBT osôb: "„Sulík je ochotný vzdať sa v programe svojej strany registrovaných partnerstiev v prípade, ak vstúpi do predvolebnej koalície s OĽaNO a hnutím NOVA, čo ma veľmi zarazilo“".
Osobný život.
Má židovských predkov, „ktorí si prešli holokaustom“ a po nich zdedila „drajv“. Hlási sa k vlastnej forme moderného budhizmu.
Svoju orientáciu na ženy si uvedomila vo svojich „pätnástich až šestnástich“ rokoch, v coming out spravila v devätnástich rokoch.
Po aktivizme sa venuje bazáru a starožitníctvu, židovským pamiatkam a cintorínom a plánovala vydať zbierku svojej poézie.

</doc>
<doc id="518304" title="Ystad" url="https://sk.wikipedia.org/wiki?curid=518304">
Ystad

Ystad je mesto v južnom švédskom regióne Skåne na pobreží Baltského mora. Región Skåne patril až do roku 1658 Dánsku, ale na základe podpísania tzv. roskildského mieru pripadol Švédsku. Mesto Ystad je hlavným mestom rovnomenného okresu.
Dejiny.
Prvá písomná zmienka o meste pochádza z roku 1244, ale mesto Ysted bolo osídlené už skôr. Hlavný kostol mesta, kostol sv. Márie (Sancta Maria kyrka), pochádza z prvej polovice 13. storočia. Františkánsky kláštor sv. Petra (Gråbröderklostret) je jedným z najlepšie zachovaných stredovekých kláštorov vo Švédsku a dnes v ňom sídli mestské múzeum. V starej časti mesta je mnoho zachovalých domov zo 17. a 18. storočia. Ekonomickým základom pre rozvoj mesta bolo rybárčenie a obchodovanie so sleďmi. Slede sa v južných častiach Baltského mora v neskorom stredoveku vyskytovali vo veľkom množstve, ale ich stav sa náhle prudko znížil v roku 1500.
Doprava.
Do mesta Ystad sa dá pricestovať trajektom z dánskeho ostrova Bornholm a poľského Świnoujście. Ystad je tiež zastávkou na železničnej trati Malmö - Tomelilla - Simrishamn. Autobusom sa dá dôjsť do významného prístavného mesta Trelleborg, odkiaľ premávajú trajekty do Sassnitzu, Rostocku a Lübecku.
Ystad ako pútnické miesto pre fanúšikov detektívok.
Do mesta Ystad umiestnil dej svojich detektívok spisovateľ Henning Mankell, ktorý vymyslel postavu policajta Kurta Wallandera. Námestie, ulice a reštaurácie, ktoré sú uvedené v knihách, existujú tiež v reálnom svete v meste Ystad. Napr. dom Kurta Wallandera, postavený z červených tehál, sa nachádza v ulici Mariagatan č. 10. Z tohto dôvodu sa stal Ystad od roku 1990 obľúbeným pútnickým miestom pre čitateľov detektívok spisovateľa Henninga Mankella.
Šport.
Ystad býval dejiskom pretekov v hode diskom, ktorých sa zúčastnili aj bývalí svetoví rekordmani a olympijskí medailisti Ricky Bruch a Jay Silvester, ktorí sa tu snažili o prekonanie svetových rekordov a dosiahli hodnotných výkonov. Jay Silvester tu 10. júna 1971 hodil 70,04 m a Ricky Bruch tu 27. októbra 1984 hodil 69,86 m. Ricky Bruch, ktorý neďaleko Ystad býval, v tunajšej nemocnici dňa 30. mája 2011 zomrel.

</doc>
<doc id="518306" title="Gásem Solejmání" url="https://sk.wikipedia.org/wiki?curid=518306">
Gásem Solejmání

Gásem Solejmání (iné prepisy: Qásem/Ghásem/Kásem Solejmáni/Sulajmání/Sulejmání; výslovnosť [gáseme solejmáni]; prezývaný aj "tieňový veliteľ" a "žijúci mučeník"; * 11. marec 1957, Rábor, Irán† 3. január 2020, Bagdad, Irak) bol iránsky vojak, ktorý od roku 1998 zastával funkciu veliteľa špeciálnych jednotiek Kuds Iránskych revolučných gárd (IRG). Všeobecne bol považovaný za jedného z najvplyvnejších predstaviteľov Iránu. V októbri 2007 bol ako popredný predstaviteľ IRG zaradený vládou Spojených štátov do zoznamu osôb hľadaných za podporu terorizmu.
Solejmání zahynul pri americkom vzdušnom útoku na iránsky konvoj v blízkosti Medzinárodného letiska Bagdad v Iraku .
Život.
Podľa údajov Ministerstva vnútra Spojených štátov sa narodil v meste Gom (Qom, Kumm), avšak perzské zdroje uvádzajú ako jeho rodnú obec horskú dedinu Rábor v provincii Kermán. Jeho otec bol roľník. Zrejme hneď po ukončení povinnej päťročnej školskej dochádzky, vo veku trinástich rokov (1970), odišiel spolu s príbuzným Ahmedom Solejmáním do mesta Kermán, kde pracovali ako stavební robotníci, aby získali financie na splatenie otcovho dlhu. V roku 1975 začal pracovať v tunajšej vodárenskej distribučnej spoločnosti, v ktorej pôsobil do februára 1979.
V roku 1977 sa zapojil do revolučného hnutia proti vláde šacha Mohammada Rezá Šáha Pahlavího. Po zavŕšení revolúcie v roku 1979 vstúpil do novovytvorených ozbrojených oddielov Iránskych revolučných gárd (IRG) v meste Kermán. Po výcviku a počiatočnom pôsobení ako inštruktor na základni IRG sa zúčastnil expedície do mesta Mahabad v provincii Východného Azerbajdžanu, za účelom potlačenia miestneho kurdského povstania (1979).
V rámci jednotiek Iránskych revolučných gárd sa v rokoch 19801988 zúčastnil iránsko-irackej vojny. Postupoval vo vojenskej hierarchii a na sklonku vojny velil divízii. V roku 1988 bol poverený vedením špeciálnych jednotiek Kuds.
Po teroristických útokoch na USA v septembri 2001 rokoval s americkými predstaviteľmi o akciách proti Talibanu a Al-Káide. Po invázií medzinárodnej koalície pod vedením USA do Iraku sa podieľal na organizovaní šiitskych milícií, ktoré bojovali proti USA. Neskôr organizoval podporu šiitskych vojsk v krajine.
V októbri 2007 bol ako popredný predstaviteľ IRG zaradený vládou Spojených štátov do zoznamu osôb hľadaných za podporu terorizmu, na základe exekutívneho príkazu č. 13382.
V júli 2015 viedol tajné rozhovory s ruskými predstaviteľmi a údajne presvedčil Putina k zásahu v občianskej vojne v Sýrií a pomoci Assadovmu režimu.
Zahynul v nočných hodinách 3. januára 2020 pri leteckom útoku na kolónu automobilov na medzinárodnom letisku v Bagdade. Spolu s ním zahynulo ďalších 8 ľudí, vrátane iránskeho generála Hosejna Purdžafarího a vodcu proiránskych milícií Abú Mahdí al-Muhandisa. Jeho zabitie bolo eskaláciou napätia, ktoré začalo zabitím amerického kontraktora a útokom na americké veľvyslanectvo v Bagdade niekoľko dní predtým.
Bol pochovaný v meste Kermán 8. januára 2020. Pri smútočnom zhromaždení na pamiatku jeho smrti došlo k tragickej tlačenici, v ktorej bolo ušliapaných 53 a zranených asi 200 ľudí.
Literatúra.
Monografie
Štúdie
Články

</doc>
<doc id="518344" title="Július Koller" url="https://sk.wikipedia.org/wiki?curid=518344">
Július Koller

Július Koller (* 28. máj 1939, Piešťany† 17. august 2007, Bratislava) bol slovenský výtvarný umelec, maliar, významný reprezentant silnej generácie slovenského konceptuálneho umenia a neoavantgardy.
Životopis.
V rokoch 1959 - 1965 študoval na Vysokej škole výtvarných umení v Bratislave (prof. Ján Želibský). Založil UFO galériu Ganku (1971) a spolu s Petrom Rónaiom a Milanom Adamčiakom združenie "Nová vážnosť" (1990).
Tvorba.
Július Koller (1939 – 2007) priekopník neoavantgardy, jeden zo zakladateľskej generácie slovenského konceptuálneho umenia. Na začiatku svojej umeleckej tvorby pracoval s maľbou a obrazom. Tematicky im dominovali realistické témy mesta a industrializácie s kollerovským nadšením pre novodobu technokraciu. Formálne sa vyznačovali však výraznou redukciou priestorovosti, tvarov a farieb. štylizácia jeho vtedajšieho rukopisu, uplatňovaného sa počas štúdii na Vysokej škole výtvarných umení a boli hlavné ako program pre jeho záverečnú absolventskú prácu. „Typické prvky industrálnej krajiny sa sem-tam premieňali na bizarné snové konštrukcie. A presne týmto smerom sa uberali civilistické záujmy Júliusa Kollera. Vo vidieckej krajine tiež vyhľadával konštruktívne prvky - elektrické stožiare, mosty, trate, mechanizmy, ... premieňajúcich sa na plošné farebné útvary“. Július Koller túto zobrazujúcu tendenciu však rýchlo opustil a skúmal možnosti redukovania zobrazovaného, maľbe začalo dominovať písané písmo a názov, ktorý svojim štylizovaným tvarov pripomínal význam slova/názvu. Prvý takýto obraz z roku 19631964 sa volá "More". Dielo je tiež považované za prvé konceptuálne dielo na svete vôbec. Vzniklo pár rokov predtým ako sa týmto tendenciám začala venovať západná (anglo-americká) umelecká scéna. „Práve v roku 1963, keď vznikli prvé Kollerove textové kresby, prebehla v Nemecku veľká výstava "Schrift und Bild", ktorá obsiahla rôzne rozmanité formy vzťahu textu a zobrazenia. Kollerovmu prístupu sa však nepodobala žiadna z nich“. Zatiaľ ešte Kollerov maliarsky program do seba nevtiahol čerstvú konceptuálnu skúsenosť. Možno aj preto ojedinelý obraz "More" (1963 - 1964) sústredil na seba takú pozornosť. Medzi rokmi 1963 - 1966 však vznikla ďalšia skupina radikálne orientovaných umeleckých diel. Tému obrazovosti, druhej strany obrazu prinášajú aj objekty, autorom datované už do roku 1963. Dva z nich tvora prázdne rámy - na jednom z nich je pripevnené čisté plátno, na druhom sú pripevnené súvislé pásiky priesvitnej umelohmotnej lepiacej pásky, ktoré vlastne vytvárajú plochu obrazu. Na treťom je zarámovaná použitá handra na čistenie topánok s čiernymi fľakmi ("Obraz D. Obraz - Pocta van Goghovi", 1963). Tieto vedľajšie produkty maľovania Koller povýšil na originálne diela, ktoré sa stali základom dlhodobého konceptuálneho antihappeningu "Odpad" neskôr "Odpadová kultúra", sústavne rozvíjaného od roku 1966.
Od roku 1965 začal používať pojem „"Antihappening"“ (koncept a manifest), v ktorom oznámil svoju kritickú pozícu voči umeniu. Zapojil význam negácie vo význame takisto v obrazovej sérii „"Anti-obrazov"“, odkazujúc na okupáciu Československa a "Pražskú jar" v roku 1968, prezentoval symbol „?“ ako univerzálneho zástupcu pochybností.
Hlavným symbolom jeho tvorby sa stal v roku 1969 znak otáznika, ktorý v prvom momente vyjadroval aj jeho postoj voči vtedajšej spoločensko-politickej situácii socialistického Československa, neskôr sa stal symbolom neustáleho spochybňovania – umenia, života, sveta. Od roku 1970 označoval všetky svoje činnosti pojmom Univerzálno-kultúrne futurologické operácie (UFO) pričom vytvoril svoje alter ego UFO-nauta.
Prvá retrospektíva jeho tvorby s názvom "Vedecko-fantastická retrospektíva" sa konala v roku 2010 v Slovenskej národnej galérii, ktorá vlastní aj veľkú časť Kollerovej tvorby. Výstava vo Viedni – "Július Koller One Man Anti Show" (MUMOK, Múzeum moderného umenia) bola dosiaľ najväčšou a najkomplexnejšou prehliadkou Kollerovej tvorby (2016 - 2017), prenesená bola do Múzea moderného umenia (MUSEION) v Bolzane v roku 2017. Predchádzala jej v roku 2015 rozsahom menšia výstava s názvom "Július Koller: ?" v Múzeu moderného umenia vo Varšave, ktorého riaditeľka Joanna Mytkowska celý výskum iniciovala.
O Júliusovi Kollerovi vzniklo množstvo kníh, najmä v anglickom a nemeckom jazyku. Jeho diela a jednotlivé etapy tvorby sa stali predmetom bádateľského záujmu, ktoré vyprovokovali zahraničné výstavné aktivity a nákupy jeho diela do verejných zbierok prestížnych inštitúcií. Jeho písomná pozostalosť, ktorá obsahovala jeho zápisky k rôznym témam: filozofia, patafyzika, psedudocivilizačné teórie, dejiny umenia, ale aj počúvanie vysielania rakúskeho rozhlasu - teda vecí banálnych, obsahovali ku koncu života veľkoobjemné množstvo archivované v množstve kartónových krabíc. Túto myšlienkovú pozostalosť dnes uchováva Slovenská národná galéria (Bratislava), Spoločnosť Júliusa Kollera (Viedeň).

</doc>
<doc id="518404" title="Lysenkova ulica" url="https://sk.wikipedia.org/wiki?curid=518404">
Lysenkova ulica

Lysenkova ulica (do roku 1950 Leninova ulica, v roku 1931 Dlhá ulica) bola ulica v bratislavskej mestskej časti Petržalka. Bola pomenovaná podľa sovietskeho botanika Trofima Denisoviča Lysenka (1898 – 1976)
Koncom 80. rokov 20. storočia bola zrušená v súvislosti s asanáciou pôvodnej zástavby rodinných domov a výstavbou panelového sídliska. Nachádzala sa v miestach dnešných ulíc Pečnianska, Kapicova, Gercenova. Budova základnej školy Lysenkova 64 ostala zachovaná a bola priradená k existujúcej Záporožskej ulici, dnes v nej sídli Bulharská základná škola a gymnázium Christa Boteva (Záporožská 8).

</doc>
<doc id="518422" title="Námestie Republiky (Bratislava)" url="https://sk.wikipedia.org/wiki?curid=518422">
Námestie Republiky (Bratislava)

Námestie Republiky je námestie v Bratislave, v mestskej časti Petržalka,v miestnej časti Dvory. 
Nachádza sa medzi Chorvátskym ramenom, Tupolevovou, Jiráskovou ulicou a zastávkou MHD Markova. 
Vzniklo na území niekdajšieho Námestia Májového povstania českého ľudu, ktoré malo názov podľa českého protifašistického povstania. Toto námestie bolo 1. apríla 1991 zrušené. 12. decembra 2013 bolo obnovené. Názov získalo po tom, ako mestská časť Petržalka usporiadala internetové hlasovanie, pričom ďalšími návrhmi boli "Námestie svornosti" a "Námestie mládeže".
Na území námestia sa pravidelne konajú spoločenské a kultúrne akcie. Nachádza sa na ňom jeden z najznámejších skateparkov na Slovensku.

</doc>
<doc id="518425" title="Kollárovci" url="https://sk.wikipedia.org/wiki?curid=518425">
Kollárovci

Kollárovci sú slovenská hudobná skupina. Vznikla v roku 1997 a ich hlavný zdroj repertoáru pozostáva zo slovenskej ľudovej piesne ktorú sa snažia obohatiť a oživiť vlastnou hudobnou úpravou. Pochádzajú z malej goralskej obce Kolačkov v okrese Stará Ľubovňa. Kapelu tvoria piati členovia, z toho traja bratia Kollárovci. Nástrojové obsadenie tvoria husle, saxofón, cimbal, akordeón, kontrabas a bicie.
Základom ich repertoáru je ľudová pieseň obohatená ich goralským temperamentom. Repertoár zahŕňa skladby aj z iných žánrov, ako je klasická hudba, populárna hudba, alebo vlastná tvorba, ktorá túto kapelu charakterizuje a odčleňuje od iných kapiel podobného žánru . Prevažnú časť ich autorských skladieb zložil Štefan Repka, ale spolupracovali aj s Martinom Sarvašom. Kollárovci vydali viacero hudobných CD-nosičov. Každoročne absolvujú viacero vystúpení, v zahraničí účinkovali na folklórnom festivale v Chambly (Francúzsko) a v ďalších krajinách ako Rumunsko, Ukrajina, Česko, Nemecko, Rakúsko. V Česku pravidelne účinkujú v „Šlágr TV“.
Videoklipy.
V septembri 2015 uviedli videoklip k piesni Daj mi lásku, daj . Režisérsky, kameru a produkciu na klipe vytvorili: Marian Mihy Mihalov, Marek Bernát, Peter Suľovský, Michal Kotora.
V máji 2017 uviedli vo videoklipe pieseň Anka, Anka. Pieseň hudobne zaranžovali Kollárovci z ľudovej piesne Anka, Anka rád ťa mám. Scenár vytvoril Marek Kollár, réžia a kamera: Franky Stružák, kameraman: Marko Procházka. Hercké obsadenie vidoklipu: Lívia Soroková, Pavol Borko, MUDr. Ladislav Socháň, Mária Ovčárová a hasiči z Liptovského Mikuláša. Pieseň vyšla v tom istom roku na albume: "Neúprosný čas".
Pred letným turné v lete 2019 s názvom "Mega turné open air 2019", ktoré sa koná po celom Slovensku od 22. júna do 18. augusta nahrali spolu s kapelou Kandráčovci novú pieseň - Chlapci spod Tatier . Videoklip k piesni zverejnila televízia Joj na svojom oficiálnom youtube kanáli 20. júna 2019 . Videoklip vyrobila P &amp; C - Super Media Group. Producentmi pesničky sú Zoli Tóth a Braňo Jančich. Hudbu a text k piesni napísal Braňo Jančich.

</doc>
<doc id="518588" title="No Doubt" url="https://sk.wikipedia.org/wiki?curid=518588">
No Doubt

No Doubt je rocková kapela z Anaheimu v Kalifornii v Spojených štátoch, založená v roku 1986. Ska-rockový zvuk ich prvého albumu bol neúspešný, pretože v tej dobe bolo populárne hnutie grunge. Diamantový album kapely nazvaný "Tragic Kingdom" pomohol v 90-tych rokoch oživiť štýl ska, a „Don´t Speak“, tretí singel z tohto albumu stanovil rekord, keď strávil 16 týždňov na prvom mieste hitparády "Billboard" Hot 100 Airplay. Neskôr bol porazený piesňou "Iris" od Goo Goo Dolls. Ďalším známym singlom z albumu bol „Just a Girl“, ktorého rýchlejšie tempo spojené so zvukmi new wave dostalo nakoniec na 3. miesto v britskom rebríčku UK Singles Chart.
O štyri roky neskôr vydala skupina svoj ďalší album, "Return of Saturn", ale napriek pozitívnym očakávaniam bol album považovaný za komerčný prepadák. O pätnásť mesiacov neskôr sa skupina objavila s albumom "Rock Steady", ktorý bol spojením reggae a tanečnej hudby. Album bol pôvodne nahrávaný na Jamajke a doznalo sa spolupráce s jamajským umelcami Bountym Killerom, Sly and Robbie a Lady Saw. Album zahŕňal dva single, ktoré vyhrali Grammy – „Hey Baby“ a „Underneath It All“.
V roku 2003 vydali No Doubt kompiláciu "The Singles 1992-2003" a box set Boom Box, oba obsahovali coververziu songu „It’s My Life“ zo synthpopovej skupiny Talk Talk. O rok neskôr sa vydala frontmanka Gwen Stefani na sólovú dráhu a pracovala pritom s niekoľkými ľuďmi, vrátane priateľov z kapely Tonyho Kanala a Neptuneho Pharrell, zatiaľ čo gitarista Tom Dumont začal svoj vedľajší projekt Invicible Overlord. Počas svojej kariéry vyhrala kapela dve ceny Grammy a predala dodnes po celom svete 27 miliónov platní.

</doc>
<doc id="518733" title="Jan Sokol (filozof)" url="https://sk.wikipedia.org/wiki?curid=518733">
Jan Sokol (filozof)

Prof. PhDr. Jan Sokol, Ph.D., CSc. (* 18. apríl 1936, Praha† 16. február 2021, Praha) bol český filozof, prekladateľ filozofických textov, vysokoškolský pedagóg a publicista. Bol poslancom Federálneho zhromaždenia v rokoch 19901992, ministrom školstva v Tošovského vláde roku 1998 a posledným protikandidátom Václava Klausa vo voľbách prezidenta Česka vo februári 2003.
Bol jedným z výrazných súčasných českých kresťanských intelektuálov. Zaoberal sa hlavne filozofickou antropológiou a dejinami náboženstva. Prednášal na českých i zahraničných univerzitách, najmä na európske a filozofické témy. V rokoch 20002007 bol prvým dekanom Fakulty humanitných štúdií Karlovej univerzity.
Vzdelanie a technické profesie.
Jan Sokol sa vyučil za zlatníka; pracoval ako zlatník a neskôr mechanik. V roku 1958 v diaľkovom štúdiu zmaturoval, od roku 1963 diaľkovo študoval matematiku na Matematicko-fyzikálnej fakulte Karlovej univerzity. V rokoch 19641990 pracoval ako programátor, neskôr vedúci výskumný pracovník vo Výskumnom ústave matematických strojov; vydal niekoľko kníh a množstvo článkov o počítačoch. Zaoberal sa rôznymi odvetviami techniky (hodinárstvo, elektro, počítače) i botanikou.
Rodina.
Roku 1961 sa oženil, mal dvoch synov a dcéru. Jeho otcom bol významný český architekt Jan Sokol a starým otcom astronóm František Nušl. Brat Václav Sokol je výtvarník a ilustrátor.
Akademická aktivita.
Od roku 1990 bol Sokol členom redakčnej rady časopisu "Přítomnost" (v rokoch 19952000 vychádzal pod názvom "Nová Přítomnost"). Od r. 1991 prednášal filozofiu, antropológiu a religionistiku na Pedagogickej a Filozofickej fakulte UK. Vo februári 1997 sa stal docentom, v roku 2000 profesorom. Od roku 2000 prednáša na Fakulte humanitných štúdií UK, v zimnom semestri 2008/9 prednášal etiku a ľudské práva na Harvardovej univerzite v USA.
Jeho cesta k filozofii viedla cez štúdium biblistiky, diela Nietzscheho, po stretnutie s Janom Patočkom. Vo filozofii vychádzal z fenomenologickej tradície a personalizmu (Blondel, Marcel, Teilhard, Rosenzweig, Lévinas)). Ťažiskom jeho záujmu bola filozofická antropológia, dejiny ideí a témy prirodzeného sveta, a to najmä v polohe "vykonávacej filozofie" (Patočka), zrozumiteľnej i laikom. Odtiaľ pramení jeho záujem o vzťahy medzi filozofiou a náboženstvom, filozofiou a vedou, filozofiou a politikou. V spojení s politickou funkciou po r. 1990 študoval antropologické a spoločenské podmienky demokracie; sústavne sa zaujímal o otázky európskych dejín a európskej integrácie. Zaoberal sa aj históriou. Patril medzi aktívnych prispievateľov Wikipédie.
Politické angažmá.
Jan Sokol bol v prvej vlne signatárov Charty 77. Po prvých slobodných voľbách bol od 7. júna 1990 do 4. júna 1992 poslancom Snemovne národov Federálneho zhromaždenia za Občianske fórum. Bol podpredsedom Snemovne národov, predsedom poslaneckého klubu OF a parlamentnej delegácie v Európskom parlamente. Po rozpade OF prešiel do Občianskeho hnutia. 2. snem Občianskeho hnutia v marci 1992 ho zvolil na post podpredsedu tejto politickej formácie, za ktorú kandidoval aj v júni 1992; po zlúčení do SD-LSNS stranu opustil a názorovo sa priklonil ku KDU-ČSL. V septembri 1992 ho ČSSD nominovala v 5. kole volieb prezidenta ČSFR, kandidatúry sa však vzdal.
Na jeseň 1996 kandidoval do Senátu za KDU-ČSL, skončil ale tretí po kandidátoch ODS a ČSSD. Vo februári 1997 sa stal poradcom ministra školstva Ivana Pilipa (ODS). Od januára do júla roku 1998 bol ministrom školstva, mládeže a telovýchovy vo vláde Josefa Tošovského; následne zostal poradcom ministra Eduarda Zemana (ČSSD).
Vo februári 2003 bol koaličným kandidátom do tretej voľby prezidenta Českej republiky, kde ho v poslednom kole tesne porazil Václav Klaus.
Bol tiež známy ako kritik vysídlenia Nemcov z Československa. Tento postoj mu vyniesol nepriateľstvo grémia Českého zväzu bojovníkov za slobodu.
V júli 2008 získal vyznamenanie Francúzskej republiky, Rad čestnej légie v hodnosti dôstojníka ("Officier de la Légion d’honneur"). Je laureátom mimoriadnej "Ceny Prístav", ktorú mu v roku 2008 udelila Česká rada detí a mládeže.
Zapájal sa tiež do verejnej debaty. Začiatkom roku 2018 sa vyjadril aj k českým prezidentským voľbám. Varoval pred ďalšou polarizáciou českej spoločnosti.
Zomrel vo februári 2021.
Bibliografia.
Knihy.
Po česky:
Po anglicky:
Po nemecky:
Po maďarsky:
Referencie.
Životopisný text prevzatý z hesla vo webovom "Slovníku českých filozofů", ktorého autorom je Jan Sokol.

</doc>
<doc id="518823" title="Panamerické majstrovstvá v hádzanej mužov 1989" url="https://sk.wikipedia.org/wiki?curid=518823">
Panamerické majstrovstvá v hádzanej mužov 1989

Panamerické majstrovstvá v hádzanej mužov 1989 bol v poradí 5. turnaj panamerických majstrovstiev v hádzanej mužov, ktoré organizuje Panamerická hádzanárska federácia (PATHF). Konal sa v meste Pinar del Río, na Kube v dňoch od 24.30. októbra 1989, za účasti 6 tímov. Prvýkrát sa organizoval panamerický šampionát v Karibiku. Turnaj pozostával iba z jednej skupiny bez následnej vyraďovacej časti. Zápasy sa odohrali v aréne Sala Polivalente 19 de noviembre s kapacitou 3 000 divákov. Víťazom sa piatykrát (piatykrát v rade) stalo družstvo . 
Tento turnaj slúžil zároveň ako kvalifikácia panamerických družstiev na Majstrovstvá sveta 1990, ktoré sa konali v Česko-Slovensku. Kvalifikovalo sa na ne iba víťazné družstvo.

</doc>
<doc id="518839" title="Ivančický viadukt" url="https://sk.wikipedia.org/wiki?curid=518839">
Ivančický viadukt

Ivančický viadukt je železničný most na trati Brno – Hrušovany nad Jevišovkou cez údolie rieky Jihlavy. Nachádza sa na rozhraní katastrov Ivančic a Moravských Bránic v okrese Brno-venkov. Pôvodný viadukt bol prvým celoželezným mostom v Rakúsku-Uhorsku, dokončený bol v roku 1870. Súčasný most (tzv. Nový Ivančický viadukt) bol sprevádzkovaný v roku 1978.
Pôvodný viadukt.
Pri stavbe železnice z Viedne do Brna musela trať prekonať aj široké a pomerne hlboké údolie rieky Jihlavy, ktoré bolo preklenuté viaduktom. Šlo o jednokoľajný oceľový priehradový železničný most s hornou mostovkou dlhý , niveleta koľaje bola vo výške nad hladinou rieky. Päť pilierov sa skladalo zo štyroch liatinových rúr s betónovou výplňou, ktoré boli ukotvené v murovaných sokloch. Náklady na stavbu viaduktu, ktorá prebiehala v rokoch 1868 – 1870, dosiahli čiastku približne 755 tisíc zlatých, spotrebovaných bolo 1238 ton železa a 296 ton liatiny. Ku sprevádzkovaniu trate Střelice – Hrušovany nad Jevišovkou došlo 15. septembra 1870.
V roku 1892 museli byť pôvodné piliere nahradené pretože dochádzalo k poruchám liatinových rúr. Piliere boli nanovo postavené ako železná priehradová konštrukcia, prestavba bola vykonaná za minimálnych výluk počas 6 mesiacov.
Medzi používané mená patril Jihlavský, Kounický alebo Branický viadukt, názov Ivančický viadukt je používaný od roku 1925. Mostu sa hovorilo tiež „Eiffelův most“, bolo tak zrejme usudzované podľa nápadnej podobnosti medzi viaduktom a Eiffelovou vežou, žiadny prameň však projekt ani stavbu mosta s Gustavom Eiffelom nespája. Hlavným projektantom bol inžinier Karl von Ruppert, stavbu vykonala francúzska Železiarenská firma Cail et comp.
Prevádzka na starom viaduktu bola ukončená 9. novembra 1978, ten istý rok bol tiež zaradený medzi technické pamiatky. Od roku 1979 sa o neho staralo Technické muzeum v Brně, začal však rýchlo chátrať. V roku 1987 sa vrátil pod správu dráh, pretože múzeum nemalo prostriedky na jeho údržbu. Z dôvodu nestabilného podložia tiež pozvoľne klesala Hrušovanská podpera a v roku 1991 bol stav mosta už havarijný a musel byť urýchlene riešený. Pôvodnému plánu celý most demontovať zabránilo ministerstvo kultúry, takže odstránená bola len časť prvého poľa mostovky (bližšie k Moravskému Krumlovu). Kvôli nedostatku financií odovzdali České dráhy v roku 1998 oceľovú konštrukciu (murované pätky a opory zostali v majetku ČD a v ďalších rokoch prešli do vlastníctva SŽDC) do majetku Ivančic, ale ani mesto nemalo peniaze na jeho údržbu a zabezpečenie (došlo tu aj k smrteľnému úrazu a vážnym zraneniam nepovolaných osôb). V septembri 1998 bola veľká časť mosta ministerstvom kultúry vyňatá zo zoznamu pamiatok, potom ju mesto predalo za 630-tisíc korún firme Schwarzmüler &amp; Sohn CZ, ktorá väčšinu viaduktu v dňoch 3.-6. septembra 1999 demontovala.
Zachované bolo iba jedno krajné pole mostovky (najbližšie k Moravským Brániacim) s pilierom a podperou, ktoré zostalo kultúrnou pamiatkou.
Od roku 2000 prebiehalo statické zabezpečenie, otryskanie a nanášanie ochranného náteru na oceľové prvky zvyšnej časti mosta, kvôli nedostatku finančných prostriedkov však tieto práce neboli nikdy dokončené, takže sa opravy dočkalo iba z dochovanej mostovky.
Nový viadukt.
Pretože starý most už svojou nosnosťou nestačil a prejavovali sa na ňom niektoré závady, bolo v polovici 60. rokov 20. storočia rozhodnuté postaviť nový viadukt. Jeho návrh so spojitým oceľovým nosníkom komorového prierezu bol dokončený brnianskym strediskom Štátneho ústavu dopravného plánovania v roku 1965, konečná štúdia bola vypracovaná v roku 1968 a o rok neskôr došlo k schváleniu projektovej úlohy ministerstvom dopravy. Stavbu, ktorá bola začatá v roku 1972, realizovalo Železniční stavitelství Brno, oceľovú konštrukciu vyrobili Vítkovické ocelárne, mostárne vo Frýdku-Místku. Prevádzka na novom moste sa začala 9. novembra 1978, v ten istý deň ráno bola ukončená prevádzka po starom viaduktu, potom nasledovala niekoľkohodinová výluka kvôli prepojovaniu tratí. Hlavný oceľový nosník jednokoľajného mosta má dĺžku , niveleta koľaje je vo výške nad hladinou rieky. Päť pilierov bolo realizovaných formou plnostennej oceľovej rámovej konštrukcie. Nový most, pre ktorý je používaný názov Nový Ivančický viadukt, bol postavený súbežne so starým, vzdialený je po prúde rieky.

</doc>
<doc id="519407" title="Peter Pellegrini" url="https://sk.wikipedia.org/wiki?curid=519407">
Peter Pellegrini

Ing. Peter Pellegrini (* 6. október 1975, Banská Bystrica) je slovenský politik. V rokoch 20182020 bol predsedom vlády SR. Od 24. marca 2020 do 16. septembra 2020 zastával funkciu podpredsedu Národnej rady Slovenskej republiky.
Pôsobil na poste tajomníka ministerstva financií. Prezident Andrej Kiska ho 3. júla 2014 vymenoval za ministra školstva, keď nahradil Dušana Čaploviča. 24. novembra 2014 bola medializovaná správa, že bude zvolený do funkcie predsedu parlamentu. Na poste ministra školstva ho nahradil Juraj Draxler. Po parlamentných voľbách v roku 2016 sa stal podpredsedom vlády pre investície a informatizáciu.
15. marca 2018 bol poverený prezidentom SR Andrejom Kiskom zostavením novej vlády potom, čo tretia vláda Roberta Fica podala demisiu v dôsledku politickej krízy po vražde investigatívneho novinára Jána Kuciaka a jeho snúbenice. Pellegrini prezidentovi predložil 79 podpisov poslancov, ktorí majú nový kabinet podporiť. 22. marca 2018 ho prezident vymenoval za predsedu vlády SR.
Na tlačovej besede v júni 2020 v Banskej Bystrici oznámil, že rezignuje na post podpredsedu strany SMER-SD a v dohľadnej dobe stranu opustí. Načrtol tiež založenie novej strany, ktorá by podľa jeho slov mala byť sociálnodemokratická, odmietol však, že by bola liberálna. Stranu nazval HLAS – sociálna demokracia.
Životopis.
Peter Pellegrini sa narodil 6. októbra 1975 v Banskej Bystrici. Absolvoval Ekonomickú fakultu Univerzity Mateja Bela v Banskej Bystrici, odbor financie, bankovníctvo, investovanie a Ekonomickú fakultu Technickej univerzity v Košiciach.
V rokoch 20022006 pôsobil ako asistent poslanca NR SR Ľubomíra Vážneho. V parlamentných voľbách v roku 2006 bol zvolený za poslanca NR SR za stranu SMER-SD. Do roku 2010 potom pracoval vo funkcii predsedu Komisie pre dopravu, pošty, komunikácie a informatizáciu spoločnosti pri Výbore pre hospodársku politiku NR SR, ktorého bol členom. Zároveň bol členom Výboru NR SR na preskúmavanie rozhodnutí NBÚ a členom Mandátového a imunitného výboru NR SR.
Poslancom NR SR sa stal znova aj vo voľbách v roku 2010 a v NR SR pôsobil ako člen Výboru pre financie a rozpočet a člen Výboru na preskúmavanie rozhodnutí NBÚ.
Tretíkrát bol zvolený za poslanca NR SR v predčasných parlamentných voľbách v roku 2012 a stal sa štátnym tajomníkom Ministerstva financií SR. Na mimoriadnom sneme strany SMER-SD 28. júna 2014 sa stal jej novým podpredsedom. Po demisii ministra Dušana Čaploviča sa stal 3. júla 2014 ministrom školstva, vedy, výskumu a športu SR. Vo funkcii pôsobil do 25. novembra 2014, kedy nahradil odstupujúceho Pavla Pašku vo funkcii predsedu NR SR.
Po parlamentných voľbách v roku 2016 sa stal podpredsedom vlády pre investície a informatizáciu.
Počas politickej krízy po vražde investigatívneho novinára Jána Kuciaka a jeho snúbenice bol Peter Pellegrini 7. marca 2018 dočasne poverený vedením ministerstva kultúry SR namiesto Mareka Maďariča, ktorý sa vzdal svojej funkcie. O týždeň neskôr, 15. marca 2018 bol prezidentom SR Andrejom Kiskom poverený zostavením novej vlády potom, čo tretia vláda Roberta Fica podala demisiu. Prezidentovi predložil 79 podpisov poslancov. Prezident jeho vládu vymenoval 22. marca 2018, NR SR schválila jej programové vyhlásenie (ktoré bolo fakticky kópiou programového vyhlásenia predchádzajúcej vlády) a vyslovila vláde dôveru 81 hlasmi o štyri dni neskôr, 26. marca 2018.
Vláda Petra Pellegriniho podala po februárových voľbách20. marca 2020 demisiu.
Prijatie u Trumpa.
Po približne roku pôsobenia v úrade má naplánované prijatie u prezidenta USA, Donalda Trumpa. Bývalý minister medzinárodných vzťahov Pavol Demeš zdôraznil, že to má veľký význam, zo slovenských vysokých ústavných činiteľov sa to doposiaľ nepodarilo dosiahnuť Andrejovi Kiskovi. Stretnutie prebehlo 3. mája 2019.
Kauzy.
2008 – Predražený mýtny tender kde netransparentne vyhrala schránková firma Skytoll – p. Pellegrini ako predseda Komisie pre dopravu, pošty, komunikácie a informatizáciu spoločnosti v parlamentnom výbore NR SR pre hospodársku politiku v r. 20062010. Predtým ako asistent poslanca Vážneho (neskôr ministra dopravy, ktorý mýtny tender zabezpečil). Európska komisia v marci 2009 dospela k záveru, že Slovensko v tomto tendri porušilo záväzné pravidlá: „Neoprávneným vylúčením určitých záujemcov a rozsiahlymi zmenami zmluvy po jej podpise Národná diaľničná spoločnosť porušila podľa Európskej komisie zásadu nediskriminácie ustanovenú v práve EÚ.“
P. Pellegrini kúpil luxusný byt na nábreží Dunaja v hodnote 410 000 EUR od firmy blízkej J&amp;T. Byt kupoval v čase, keď ako vicepremiér pre investície obhajoval štátne úľavy na „strategickú investíciu“ J&amp;T a firmy HB Reavis v Bratislave a investorom tak mohol na dani ušetriť desiatky miliónov. Pôvod prostriedkov nebol dôveryhodne vysvetlený a novinári nedostali odpoveď na všetky otázky.

</doc>
<doc id="519484" title="Fiori musicali" url="https://sk.wikipedia.org/wiki?curid=519484">
Fiori musicali

Fiori musicali (celý názov Fiori musicali di diverse composizioni, toccate, kirie, canzoni, capricci e recercari in partitura a quattro, utili per sonatori; dosl. Hudobné kvety (z) rôznych skladieb, toccaty, Kyrie, piesne, capriccia a ricercary s partitúrou vo štvorici, užitočné pre hudobníkov) je zbierka liturgickej organovej hudby od Girolama Frescobaldiho, prvýkrát publikovaná v roku 1635 v Benátkach. Zbierka obsahuje 46 skladieb zoskupených do troch omší ("Missa della Domenica", "Missa degli Apostoli", "Missa della Madonna") a dve svetské capriccia ("Capriccio sopra la Girolmeta", čo je 5 variácií na známu ľudovú pieseň a "Bergamasca", čo je tanec so šiestimi variáciami s náučným účelom).
Celková štruktúra omšovej časti zbierky je nasledovná:

</doc>
<doc id="519659" title="Jiří Levý" url="https://sk.wikipedia.org/wiki?curid=519659">
Jiří Levý

Doc. PhDr. Jiří Levý, DrSc., (* 8. august 1926, Košice – † 17. január 1967, Brno) bol český literárny teoretik, historik a teoretik prekladu, syn vysokoškolského profesora romanistiky a prekladateľa z francúzštiny Otakara Levého.
Životopis.
Narodil sa a detstvo prežil na Slovensku, najprv v Košiciach a v rokoch 1929 – 1939 v Bratislave, kde jeho otec po vzniku Česko-Slovenska učil na strednej škole a neskôr pôsobil ako docent francúzskej literatúry na univerzite.
Po stredoškolskom štúdiu v Prahe sa venoval štúdiu angličtiny a češtiny na Masarykovej univerzite v Brne (PhDr. 1949). V rokoch 1950 – 1963 prednášal na Univerzite Palackého v Olomouci, od roku 1964 pôsobil na katedre českej literatúry a literárnej vedy na brnianskej univerzite. Kandidátska práca "Vývoj prekladateľských metód v českej literatúre" (1957), habilitačná práca "Základné otázky teórie prekladu" (1958) a doktorská práca "Problémy porovnávacej verzifikácie" (1963) vymedzujú celkom zreteľne okruh jeho bádateľských záujmov. Prispieval do domácich a zahraničných vedeckých časopisov, prednášal doma aj v zahraničí (Dubrovník, Varšava, Hamburg, Viedeň, Stuttgart) o problematike prekladania.
V Brne zorganizoval dve verzologické konferencie, založil Skupinu pre exaktné metódy a medziodborové vzťahy. Bol členom "Zväzu československých spisovateľov", aktívne pracoval v prekladateľskej sekcii "Zväzu českých spisovateľov", pôsobil v medzinárodnej prekladateľskej organizácii "FIT". Bol členom redakčných rád "Odeonu", časopisu "Česká literatúra", "Dialógu", časopisu "Babel" a redaktorom zborníka "Teória verša".
Spolu s J. F. Fraňkom redigoval edíciu Český preklad. Ako prvý zväzok tejto edíce vyšla Levého publikácia "České teórie prekladu" (prvýkrát v roku 1957, SNKLU, 2. vydanie 1996, Ivo Železný). České teórie prekladu obsahujú Levého štúdiu "Vývoj prekladateľských teórií a metód v českej literatúre" a súbor závažných úvah českých prekladateľov, kde sú formulované prekladateľské normy od 15. storočia do roku 1945.
Knižná publikácia "Umenie prekladu" (1. vydanie 1963, 2. vydanie 1983) predstavuje základné dielo o prekladaní umeleckej literatúry. Všíma si genézu prekladu a stavbu prekladaného diela. Zameriava sa hlavne na prekladanie poézie. Toto dielo vzbudilo pozornosť v zahraničí, o čom svedčia jeho preklady do nemčiny (Die literarische Übersetzung, Theorie einer Kunstgattung, Frankfurt nad Mohanom, Athenaum 1969), ruštiny (Iskusstvo perevoda, Progress 1974) a srbochorvátčiny (Sarajevo, „Svetlost“ 1982).
Nemalú pozornosť venoval Jiří Levý aj teórii verša. V mnohých štúdiách sa zamýšľa nad verzologickými problémami v súvislosti s problematikou prekladu ("Izochrónia faktov a izosylabizmus ako činitele básnickeho rytmu", "Rytmus verša ako prostriedok dramatickej interpretácie", "Verš českej ľudovej poézie a jej ohlasov", "Vývoj českého divadelného blankverzu" a ďalšie).
Závažné sú tiež štúdie monografické, práce o T. S. Eliotovi, W. Whitmanovi, B. Jonsonovi a iné. Posmrtne vyšiel súbor cudzojazyčných štúdií "Paralipomena" (1971) a výber štúdií "Bude literárna veda exaktnou vedou?" (1971). Svoj význam mala aj informatívna antológia "Západná literárna veda a estetika" (1966) a "Súčasné divadelné prekladateľstvo" (1966).

</doc>
<doc id="519743" title="Bibliotheka Kaláka" url="https://sk.wikipedia.org/wiki?curid=519743">
Bibliotheka Kaláka

Bibliotheka Kaláka je prvá súkromná knižnica na Slovensku. Činnosť knižnice bola začatá dňa 25. septembra 1999 vo forme občianskeho združenia pod názvom Biblioteka Kaláka. 
Cieľom združenia je sprístupniť občanom a milovníkom literatúry knihy a časopisy získané darmi, požičiavať ich a tým spestriť ponuku literatúry v meste Nové Zámky. Jej zakladateľmi sú manželia Alexander Štrba a Katarína Štrbová.
Dôvody vzniku.
Dôvodmi vzniku boli najmä čoraz nižšie príspevky na kultúru a v rámci nej na nákup literatúry pre knižnice; nedostatok povinnej literatúry pre školopovinných; ťažký prístup k staršej a regionálnej literatúry v ostatných knižniciach v meste; ochota ľudí podeliť sa o svoje dokumenty s inými. Cieľom združenia je sprístupniť občanom a milovníkom literatúry knihy a časopisy získané darmi, požičiavať ich a tým spestriť ponuku literatúry v meste Nové Zámky; sprístupnenie literatúry o regionálnej histórii mesta; spolupráca s miestnymi školami; organizovať rôzne akcie súvisiace s literatúrou (besedy so spisovateľmi, prednášky na rôzne témy, literárne večierky, oboznamovacie posedenia so škôlkarmi...).
Akvizícia dokumentov.
Dokumenty sú získané darmi od občanov mesta Nové Zámky ako aj z rôznych ďalších miest Slovenskej republiky. Doteraz bolo zhromaždených 32 000 titulov kníh. Nachádzajú sa tu dokumenty v slovenskom, maďarskom jazyku, v menšej miere anglická, nemecká a ruská literatúra. Nachádza sa tu nielen beletria, ale aj odborné publikácie z rôznych oblastí. Kuriozitou sú knihy vydané ešte pred rokom 1945, niektoré z nich majú muzeálnu hodnotu. Taktiež tu nájsť literatúru o regionálnej histórii nášho mesta a jeho okolia.
Doterajšie fungovanie.
Miestnosť, kde sídli občianske združenie, bolo poskytnuté katolíckou cirkvou mesta Nové Zámky. Knižnica má od začatia svojho fungovania – 25. septembra 1999 – 123 členov, a odvtedy bolo uskutočnených 6 000 výpožičiek; bola zorganizovaná akcia so škôlkarmi a tiež posedenie s dôchodcami nášho mesta. Prevádzku knižnice zabezpečuje Katarína Štrbová, ktorá je toho času na dôchodku, a celý svoj život venovala práci v Okresnej knižnici Nové Zámky. Počas svojho pôsobenia začínala prevádzku v troch nových pobočkách.
Pomocnú ruku pri doplňovaní fondu novou literatúrou poskytlo knižnici aj mesto finančnou dotáciou, resp. zhotovením regálov. Finančné prostriedky získala knižnica i z rôznych grantov.
Ďalšie finančné prostriedky na podporu činnosti knižnice sa podarilo získať zásluhou samotných manželov Štrbovcov, ktorí sa rozhodli organizovať benefičné koncerty. Pri príležitosti 10. výročia vzniku knižnice dostali čitatelia a občania mesta krásny dar – 120 minút hudobných a tanečných vystúpení detí, umelcov mesta a pozvaných hostí. Výťažok z benefičného koncertu sa použije na zakúpenie regálov na knihy.

</doc>
<doc id="519811" title="Nábrežie M. R. Štefánika (Bratislava)" url="https://sk.wikipedia.org/wiki?curid=519811">
Nábrežie M. R. Štefánika (Bratislava)

Nábrežie M. R. Štefánika je nábrežie v Bratislave v mestskej časti Ružinov. Je súčasťou modernej štvrte Eurovea, ktorá sa nachádza na nábreží Dunaja v susedstve historického centra Bratislavy. V minulosti sa tu nachádzala rafinéria Apollo, zbombardovaná na konci druhej svetovej vojny v apríli 1945. Je pomenované podľa Milana Rastislava Štefánika (1880 – 1919), slovenského astronóma, generála a diplomata. Pôvodne uvažovaným názvom bolo Divadelné námestie, čoho dôkazom sú smerové šípky v pozemnej garáži SND v severnej časti.
Nábrežie je zo severnej strany ohraničené novou budovou Slovenského národného divadla (Pribinovou ulicou, ktorá je v tejto časti pešou zónou), zo západnej strany nákupným centrom Eurovea Galleria a päťhviezdičkovým hotelom Sheraton Bratislava, z východnej strany pokračovaním nákupného centra a apartmánmi River places. Južnú stranu námestia lemuje nábrežná promenáda.
Na námestí sa nachádzajú tri fontány. 
Severnej časti nábrežia, pri centrálnom vstupe do novej budovy Slovenského národného divadla, dominuje fontána s bronzovou plastikou "Tanečnica" od akad. soch. Alexandra Biľkoviča (v spolupráci s architektom Iľja Skočekom). Strojovňa pod fontánou mení intenzitu vstrekov, následne voda steká do obruby fontány. Vodostreky sú po zotmení nasvietené farebným svetlom. 
O niekoľko metrov južnejšie sa nachádza druhá fontána s názvom "Prameň" od doc. Petra Rollera (v spolupráci s Ing. arch. Petrom Bauerom). Ide jedinú realizovanú časť konceptu sústavy kaskád, ktorými mala pretekať voda vytvárajúci akýsi potôčik, pričom voda mala stekať do Dunaja. Nad Prameňom mala byť podla pôvodne umiestnená socha Thálie, na ktorú sa po zmene koncepcie námestia už súťaž nerealizovala. Na každej strane fontány Prameň sa nachádza jeden sivý osem-uholníkový vlajkový stožiar so svetlometom, od r. 2013 oblepený logom SND. Architektúra stožiarov pripomínajúca maják - odkaz na minulosť tohto miesta, kde bol nákladný prístav. Pri výstavbe komplexu budov Eurovea však došlo k zúženiu námestia, v dôsledku čoho nie je vidno stožiare z Dunaja, navyše vizuálne zanikajú natlačenými budovami Eurovey.
Centrálnu časť námestia tvorí najväčšia zo všetkých troch fontán. Ide o obdĺžnikovú fontánu tvorenú pravidelnými šachovnicovými sklenenými štvorcami 6x10, ktoré sú olemované vodnými tryskami meniacimi intenzitu vstreku, ako aj farebnými svetlometmi vytvárajúcimi večer príjemnú atmosféru. Zaujímavosťou fontány je, že tvorí presklenú strechu podzemnej časti nákupnej galérie Eurovea.
Na južnej strane nábrežia, na dunajskom nábreží, sa nachádza na vysokom pylóne Pamätník československej štátnosti bronzová Socha českého leva držiaceho slovenský štátny znak. Pamätník sa nachádzal do roku 2007 pred budovou Slovenského národného múzea. Pred pylónom stojí bronzová socha v nadživotnej veľkosti generála Milana Rastislava Štefánika, ktorú v roku 1938 vytvoril český sochár Bohumil Kafka. Pôvodná bronzová socha stála v rokoch 1938 – 1954 na dnešnom Námestí Ľudovíta Štúra v Bratislave, neskôr bola zničená. Na základe variantov pôvodnej sochy a zachovaných fragmentov bola vytvorená kópia pôvodnej sochy, ktorá dnes tvorí jedni z dominánt pravobrežnej strany Dunaja.

</doc>
<doc id="520068" title="Tomáš Klus" url="https://sk.wikipedia.org/wiki?curid=520068">
Tomáš Klus

Tomáš Klus (* 15. máj 1986, Třinec) je český spevák, autor piesní a bývalý športovec.
Životopis.
V roku 2002 získal zlatú medailu v modernom päťboji (družstvá) na dorasteneckom majstrovstvách Európy. Kvôli športu, ktorému sa venoval do svojich osemnástich rokov, presídlil do Prahy. V roku 2007 vyhral s piesňou "Dopis" spevácku súťaž Czechtalent v Zlíne. V roku 2008 mu vo vydavateľstve Sony BMG vyšiel prvý album "Cesta do záhu(d)by". V tom istom roku napísal a nahral hudbu pre film "Anglické jahody" a so svojím spoluhráčom Jiřím Kučerovským vystupoval ako predskokan skupiny Chinaski na "Chinaski Space Tour 2008".
V roku 2009 vydal druhý album "Hlavní uzávěr splínu". Spolu s albumom vyšiel aj jeho prvý spevník "Já, písničkáŘ", ktorý obsahoval piesne z prvého a druhého CD.
V septembri 2012 úspešne ukončil štúdium herectva na Divadelnej fakulte Akadémie múzických umení (DAMU). Účinkoval napríklad v seriáli "Hop nebo Trop" alebo vo filme "Šejdrem". Vo vianočnej rozprávke "Tajemství staré bambitky" stvárnil postavu princa Jakuba. Na scéne školského divadla DISK účinkoval v hrách "Malá morská víla", "Kazimír a Karolína", "Tartuffe", "Markéta Lazarová" a "Čajka". Účinkuje v hre "Deadline" v pražskom Divadle Ypsilon.
V roku 2010 sa stal spevákom roka hudobných cien Óčko a "Anděl". V rokoch 2011 a 2012 získal strieborného a zlatého Českého slavíka. Podporuje tiež charitatívne projekty. Na Veľkú noc v roku 2011 odvysielala Česká televízia reláciu "Klus pro Kuře", kde vystúpil ako moderátor aj ako jeden z interpretov. V septembri 2011 vydal album "Racek". Súčasťou bolo aj turné po Česku, dlho dopredu vypredané, vrátane troch koncertov v Prahe. V roku 2014 vyšiel album "Proměnamě". Na svojich koncertoch je schopný udržať pozornosť publika aj počas troch hodín. Podiel na tom majú aj hudobné aranžmány a výrazný gitarový sprievod Jiřího Kučerovského.
Nadväzuje na českú pesničkársku tradíciu a svoju tvorbu a interpretáciu neobmedzuje hudobnými žánrami. Pre jeho tvorbu je typický dôraz na text a melódiu, spolu s vplyvmi predchodcov a jeho vlastným výrazom. V textoch sa nebráni komentovať situáciu v spoločnosti.
Je ženatý (manželka Tamara Kubová, finalistka z hudobnej súťaže "Hlas Československa"), má dcéry Josefínu, Jenovéfu a syna Alfréda.

</doc>
<doc id="520094" title="Katedrála Panny Márie a svätého Vojtecha (Ostrihom)" url="https://sk.wikipedia.org/wiki?curid=520094">
Katedrála Panny Márie a svätého Vojtecha (Ostrihom)

Katedrála Panny Márie a svätého Vojtecha (), alebo Ostrihomská bazilika, je klasicistický kostol v Ostrihome. Je sídelnou katedrálou maďarského prímasa a Ostrihomsko-budapeštianskej arcidiecézy. Je najväčším kostol Maďarska a patrí medzi najväčšie kostoly Európy, v celosvetovom rozsahu je na 18. mieste.
Dejiny.
V roku 1543 bola pôvodná bazilika zničená počas tureckých vojen. Po vytlačení tureckých vojsk viacero ostrihomských arcibiskupov plánovalo výstavbu novej katedrály, ale so stavbou začal až Alexander Rudnay v roku 1822. Architektom impozantnej budovy bol Pál Kühnel a János Packh. V roku 1838 prevzal prácu architekt József Hild. Stavba bola ukončená za arcibiskupa Jána Scitovského a slávnostná posviacka sa konala 31. augusta 1856. Definitívne bola stavba dokončená až v roku 1869.

</doc>
<doc id="520348" title="Filmografia Zuzany Mauréry" url="https://sk.wikipedia.org/wiki?curid=520348">
Filmografia Zuzany Mauréry

Filmografiu Zuzany Mauréry čoby slovenskej herečky, zastupuje k júnu 2021 šestnásť celovečerných filmov — trinásť v distribúcii, jeden dokončený, jeden v postprodukcii i jeden vo výrobe. Na poli krátkometrážnej kinematografie boli jej príspevky zaznamenané vo ôsmich prípadoch; štyri predstavujú hrané tituly, jeden spravodajský, dva dokumentárne filmy a pod zvyšným figuruje ako spoluautorka námetu. V rámci televízneho formátu bola bez ohľadu na metráž obsadená do trinástich hraných snímkov, štyroch minisérií a dvadsiatich seriálov. Odhliadnuc od šestnástich ďalších výskytov zaznamenaných už prevažne na poli TV zábavného priemyslu, jej vedľajšiu filmografiu na obrazovke dopĺňajú ešte štyri záznamy divadelných predstavení, jedna športová relácia a dva dokumenty. Divadelnú kariéru umelkyne mapuje vyše päťdesiatka inscenácií, z toho tridsaťštyri prevažne činoherných, devätnásť muzikálových a jeden balet.
S televíziou Mauréry spolupracovala už v 80. rokoch minulého storočia, a to precvičovaním aerobiku vo vtedy známom programe Hlavnej redakcie telovýchovy a motorizmu Československej televízie "Cvičme v rytme" (1984). Jednako, svoj herecký debut absolvovala až neskôr v komédii košického TV štúdia "Hádaj, kto ti zazvoní" (1988), v réžii Marcela Dekanovského. Po prepožičaní hlasu hlavnej ženskej postave v road movie Olega Makaru-Kalmáryho "Frajer na ceste" (1989), jej dodatočné tvorivé počiny z tohoto obdobia zastupovali už len krátke, neverbálne výstupy v dielach Miloša Pietora ako "Reverend" (1989) a "Útrapy z rozumu" (1990).
V 90. tych rokoch bola na obrazovke prítomná najmä prostredníctvom videofilmov z dielne Radošinského naivného divadla (RND) ako "Výlety v pamäti" (1993), "Dobrá správa" (1995), "Čierna ovca" (1997) a "Ježiško zvoní, otvorte" (1997), prípadne audiovizuálnych prenosov divadelných hier RND. Od druhej polovice dekády sa už pozvoľna začala objavovať aj na obrazovke súkromnej TV Markízy, menovite v seriáli Ondreja Šulaja "Silvánovci" (1996) či vokálne v talk show "Hosť do domu" (1998).
Na prelome rokov 20. a 21. storočia na seba zásadne upozornila po boku Olivera Andrásyho a Eleny Vacvalovej v ich kabaretnej relácii "Dereš" (2000-2002); následne prenikla i do biografov. Na striebornom plátne debutovala ako Katy v koprodukčnej romantickej dráme "Brucio nel vento" (2001) talianskeho režiséra Silvia Soldiniho, na ktorú doma nadviazala postavou Viery v psychologicky ladenej hre s názvom "Quartétto" Laury Sivákovej. Za svoju tretiu filmovú rolu Gity v "Návrate bocianov" Martina Repku obdržala svoju prvú nomináciu na cenu Slovenskej filmovej a televíznej akadémie (SFTA). Počnúc prvou dekádou 3. milénia začala dostávať principiálnejšie postavy takisto v TV, kde jej prítomnosť zabezpečovali epizódne i regulárne seriálové úlohy. S výnimkou "Mesta tieňov" (2008) uvedeného TV Markíza, to boli "Panelák" (2009–2014), "Ako som prežil" (2009), "Keby bolo keby" (2009) a "Odsúdené" (2009–2010); tieto zo stajne TV JOJ či v koprodukcii s TV Barrandov.
Nasledujúce desaťročie zahájila Mauréry víťazstvom v diváckej súťaži "Showdance" (2010) TV stanice JOJ. Nedlho nato sa čoby herečka vrátila po dlhej odmlke na obrazovky verejnoprávnej TV, a to v podobe dvoch samostatných epizód zo seriálov "Nesmrteľní" (2010) a "Zlomok sekundy" (2011); za výkon v druhej jej Literárny fond udelil prémiu. Zo strany ostravského štúdia Českej televízie dostáva novú príležitosť, tentokrát v seriáli Pavla Jandourka "4teens" (2011); tou predošlou bola ústredná rola v Repkových "Skrývačkách" (2008). Na plátne jej úspech kulminuje hneď po tom, ako jej obe postavy stvárnené v celovečerných filmoch "Ďakujem, dobre" (2013) Mátyása Priklera a "Colette" (2013) Milana Cieslara vynášajú dvojnásobnú nomináciu SFTA. Zatiaľ čo na Slovensku získava cenu Igric i Slnko v sieti medzi herečkami, v Česku je po prvýkrát nominovaná na Českého leva vo vedľajšej ženskej kategórii.
Medzi jej posledné TV roly patrí Adriana Jedľovská zo seriálu JOJ "Klan" (2013–2014) či riaditeľka azylového domu Eva Lustigová v "Tajných životoch" RTVS (2014–2015) — ocenená druhou soškou Igric — alebo Guzel Pišingerová v sitkome "Dovidenia, stará mama" (2016); opäť z produkcie JOJ. Po vedľajšej postave v situačnej komédii Viktora Csudaia "Vojtech" (2015), sa Mauréry vrátila do kín v titulnej úlohe nového filmu Jana Hřebejka ako "Učiteľka" (2016), za ktorú na Medzinárodnom filmovom festivale Karlove Vary obdržala cenu za Ženský herecký výkon.
Referencie.
Počnúc divadelnou sezónou 2007/2008, ročenky DÚ neuvádzajú poradové čísla chronologicky. V prípade sezóny 2009/2010 je sporné i ISBN, ktoré je totožné s tým predchádzajúcim z rokov 2008/2009.

</doc>
<doc id="520403" title="Augustín Fischer-Colbrie" url="https://sk.wikipedia.org/wiki?curid=520403">
Augustín Fischer-Colbrie

Augustín Fischer-Colbrie, narodený ako Augustín Július Karol Fischer, (* 16. október 1863, Želiezovce – † 17. máj 1925 Košice) bol rímskokatolícky duchovný a košický biskup.
Životopis.
Gymnaziálne štúdia absolvoval v Kremse, Bratislave a Ostrihome. Teológiu vyštudoval s vynikajúcim prospechom na viedenskom Pázmaneu. Za kňaza bol vysvätený 20. marca 1886 a 25. júna toho istého roku získal titul doktora teológie.
Pôsobil ako kaplán v Budapešti a v rokoch 1889 – 1890 ako arcibiskupský tajomník v Ostrihome. Od roku 1890 bol rektorom na viedenskom Augustíneu, od roku 1899 bol profesorom dogmatiky na viedenskej univerzite a v rokoch 1902 – 1904 bol rektorom viedenského Pázmanea. Od roku 1892 bol poverený vyučovaním náboženstva arcikňažnej Alžbety, dcéry následníka trónu Rudolfa.
27. decembra 1904 bol menovaný za titulárneho biskupa dometiopoliského a košického pomocného biskupa – koadjútora s právom nástupníctva. Biskupskú vysviacku prijal z rúk viedenského apoštolského nuncia Gennara di Belmonte 12. marca 1905. 1. februára 1906 bol menovaný za apoštolského administrátora košickej diecézy a po úmrtí Žigmunda Bubiča ("Bubics") 22. mája 1907 sa stal košickým biskupom. 
Po vzniku Česko-Slovenska v roku 1918 bol jediným biskupom na Slovensku, ktorý nebol vypovedaný mimo republiku. Pre 49 farností, ktoré sa podľa Trianonskej mierovej zmluvy stali súčasťou Maďarska zriadil samostatný vikariát so sídlom v Novom Meste pod Šiatrom ("Sátoraljaújhely").
Zomrel v Košiciach 17. mája 1925. Pochovaný bol v krypte košického dómu.

</doc>
<doc id="520448" title="Andrej Mojžiš" url="https://sk.wikipedia.org/wiki?curid=520448">
Andrej Mojžiš

Andrej Mojžiš (* 16. október 1925, Kremnica – † 4. február 2020, Zvolen) bol slovenský herec.
Hercom Divadla Jozefa Gregora Tajovského sa stal v roku 1953. Tomuto divadlu ostal verný, aj keď ponuky boli z takmer všetkých dôležitých slovenských divadiel. Na javisku vytvoril vyše 160 postáv a často účinkoval aj v spevohre v Banskej Bystrici. Okrem toho pracoval v rozhlase - jeho charakteristický hlas počuť aj dnes z rozhlasových vĺn aj z dabovaných filmov. Okrem toho desiatky postáv stvárnil vo filme aj v televízii. Andrej Mojžiš bol mnohostranný herec, ktorý stvárnil množstvo žánrovo rôznorodých postáv zo svetového aj domáceho repertoáru. Zomrel 4. februára 2020.
Ocenenia.
Majstrovstvo Andreja Mojžiša bolo odmenené viacerými vyznamenaniami a cenami:

</doc>
<doc id="520681" title="Slnko v sieti (cena)" url="https://sk.wikipedia.org/wiki?curid=520681">
Slnko v sieti (cena)

Slnko v sieti je filmové ocenenie, ktoré od roku 2004 udeľuje Slovenská filmová a televízna akadémia (SFTA) za najlepšie filmové diela a tvorivé počiny v oblasti domácej kinematografie. Vzhľadom na obmedzený počet každoročne produkovaných snímok v našom filmovom priemysle, boli ceny spočiatku udeľované bienálne, každý druhý rok. 
Pri príležitosti nultého ročníku, ktorý bol v roku 2004 spojený s poctou Jurajovi Herzovi, bola udelená iba čestná trofej. Ceny v súťažných kategóriách sa odovzdávajú od roku 2006.
História.
Soška.
Cena je pomenovaná podľa rovnomenného názvu jedného z filmov tzv. Československej novej vlny z roku 1962. Podľa slov zástupcov SFTA, dielo filmového režiséra Štefana Uhera má totiž ojedinelé postavenie v slovenskej kinematografii. Autorom výtvarného riešenia plastiky je umelecký sklár Oliver Leššo.
Ceremónie.
Odhliadnuc od dvojročnej periodicity úvodných ročníkov, ceremónie ako také menili neraz svoje miesto, dátum konania, aj čas ich prípadného televízneho prenosu. Stabilizoval sa akurát mesiac odovzdávania cien (apríl), TV inštitúcia pre zabezpečenie audiovizuálneho záznamu (RTVS) a výhradný okruh zmluvnej TV stanice (Jednotka). Konkrétny deň v týždni či presný čas slotu pretrvávajú variabilne.
Z komerčného hľadiska, uskutočnené prenosy z eventu nepatria medzi divácky atraktívne; ich TV výkony sa tak radia medzi podpriemerné — cca 172 tisíc divákov na ročník. Najväčší ohlas zožal druhý oficiálny ceremoniál (2008) z dvoch v zázname, alebo presnejšie ten prvý uvedený na verejnoprávnej Jednotke i v neskoršom „prime time“. Následne organizované galavečery, odvysielané už formou priamych prenosov, evidovali výrazné medziročné poklesy v sledovanosti. Pozvoľný nárast audienčnej krivky program zaznamenával u predposledných troch ročníkov. Výkony oboch ceremónií vysielaných na minoritnej Dvojke, patria i medzi tie najslabšie.
Kategórie.
Najviac štatutárnych ocenení rozdali akademici v rokoch 2010 až 2014, kedy sa ich súčet v jednotlivých ročníkoch – vyhlasovaných vtedy ešte bienálne – ustálil na osemnásť na ceremóniu. Zahŕňajúc i tie špeciálne, v roku 2010 uvedený počet navýšila aj jedna rentabilná cena, a to Objav roka. Po zmene štatútu na každoročne organizovanú súťaž zaznamenala táto v roku 2016 najprv ich dočasný úbytok, o rok neskôr už opätovný nárast; okrem iných o jednu divácku ako Najobľúbenejší film či dokument.
Z hľadiska formy a konceptu, u kategórie vyhradenej Výtvarným počinom, zápasili akademici s konštantnými problémami jej jednoznačného vymedzenia. Počas prvých dvoch ročníkov SFTA oceňovala príslušných tvorcov bez ďalšieho rozlišovania (2006 – 2008), v nasledujúcich troch už pre kostymérov vyčlenila samostatnú kategóriu (2010 – 2014), aby túto neskôr príležitostne zlúčila s umeleckými maskérmi (2016). Následkom toho boli zástupci výtvarného umenia oceňovaní nad rámec jedinej kategórie. Počnúc siedmym ceremoniálom (2017) sú ich nominácie už nezávislé. 
U hereckých kategórií došlo k bezprecedentnej situácii v r. 2019, kedy akadémia udelila dvom umelcom, stvárňujúcich v rovnakom diele odlišné filmové postavy, tzv. kolektívnu cenu, hoci oficiálny štatút súťaže takúto alternatívu pôvodne povoľoval len výhradne za autorské, resp. ostatné tvorivé výkony.
Superlatívy.
Najúspešnejším hraným filmom v doterajšej histórii odovzdávania cien Slnko v sieti, je komediálna dráma Juraja Nvotu s názvom "Muzika" (2007), a to s celkovým ziskom 9 výhier. Nasleduje ju životopisná snímka "Masaryk" (2016) v réžii Juliusa Ševčíka, táto ovenčená 8-mimi trofejami. Medzi dokumentárnymi počinmi vedú 5-násobne ocenené "Slepé lásky" (2008) Juraja Lehotského; v ostatných žánroch sa žiadnemu dielu nepodarilo obhájiť prípadne početné nominácie.

</doc>
<doc id="520721" title="Attila Mokos" url="https://sk.wikipedia.org/wiki?curid=520721">
Attila Mokos

Attila Mokos (* 13. december 1964, Želiezovce) je slovenský divadelný a filmový herec maďarskej národnosti, a svojho času umelecký šéf Jókaiho divadla v Komárne.
S divadlom začínal už v roku 1984 v Divadle Thália, kde nastúpil po skončení gymnázia, vtedy ešte bez hereckého vzdelania. V roku 1993 absolvoval štúdium na VŠMU odbor herectvo. Po absolvovaní štúdia nastúpil do Jókaiho divadla. 
Medzi jeho najznámejšie filmy patrí snímka Martina Šulíka Krajinka, kde filmovo debutoval. Ďalej filmy "Kruté radosti", "Pokoj v duši", "Marhuľový ostrov". Hrá tiež v televíznom seriáli "Búrlivé víno".
Externé odkazy.
 

</doc>
<doc id="520788" title="Kánon na počesť svätého Demetera Solúnskeho" url="https://sk.wikipedia.org/wiki?curid=520788">
Kánon na počesť svätého Demetera Solúnskeho

Kánon na počesť svätého Demetera Solúnskeho (iné názvy: Kánon na počesť svätého Dimitra Solúnskeho, Kánon utierne svätého Demetera, kánon/ofícium na počesť Dimitra Solúnskeho, kánon svätého Demetra Solúnskeho, kánon na počesť svätého Dimitra) je staroslovienska básnická skladba veľkomoravského pôvodu, ktorá oslavuje svätého Demetera Solúnskeho, patróna mesta Solún.
Autor a doba vzniku.
Autorom je buď Konštantín Filozof alebo Metod. Je pravdepodobné, že ho nepísali spolu. Kánon pochádza pravdepodobne z rokov 864867 (prípadne vznikol hneď po príchode na Veľkú Moravu). Na vznik počas prvej časti pôsobenia solúnskych bratov poukazuje zmienka o boji s trojjazyčníkmi na Veľkej Morave, teda medzi prívržencami slovanskej a latinskej liturgie.
Text kánonu sa zachoval v opisoch v cirkevnej slovančine ruskej redakcie z 11. - 14. storočia a bulharských z 13. storočia. Kánon má deväť spevov.
Obsah.
Autor spomína na svoju vlasť a mesto Solún (ktorého patrón bol práve svätý Demeter) a žiali nad svojím neľahkým osudom v neprajnej cudzej krajine. Historicky najcennejší je deviaty spev.

</doc>
<doc id="520842" title="Róbert Pich" url="https://sk.wikipedia.org/wiki?curid=520842">
Róbert Pich

Róbert Pich (* 12. november 1988, Svidník) je slovenský futbalista momentálne hrajúci v tíme poľskej najvyššej súťaže Śląsk Wrocław.
Život.
Ako dieťa hrával aj ľadový hokej, pre ktorý však v jeho meste neboli dobré podmienky a tak sa rozhodol pre futbal. Od kategórie mladších žiakov pôsobil v klube MŠK Tesla Stropkov. V Stropkove zostal až do konca dorasteneckého veku a v jeho drese nastúpil aj v niekoľkých zápasov za seniorov v III. lige. Neskôr pôsobil v Slavii Praha, kde však nedostal dostatok priestoru a tak po roku prestúpil do prvoligového klubu v Podbrezovej. Po tom čo sa Podbrezovej nepodarilo postúpiť do Corgoň ligy, prijal ponuku Dukly Banská Bystrica. V sezóne 2010/2011 strelil v jej drese 8 gólov, čo vzbudilo záujem MŠK Žilina kam pred nasledujúcou sezónou prestúpil. So Žilinou získal majstrovský titul aj Slovenský pohár. Vo februári 2014 podpísal dvojročnú zmluvu so Slaskom Wroclaw.

</doc>
<doc id="521356" title="James Woods" url="https://sk.wikipedia.org/wiki?curid=521356">
James Woods

James Howard Woods (* 18. apríl 1947, Vernal, Utah, USA) je americký herec.
Počiatky.
Narodil sa vo Vernal v USA do rodiny Gaila Peytona Woodsa, vojenského úradníka (zomrel v roku 1960) a Marthy Woods. Woods má írskych predkov. Študoval na inštitúte technológie v Massachusetts. Bol tiež členom dramatického spolku Dramashop, kde hral a režíroval. Podľa vlastných slov sa stal hercom vďaka otcovi Bena Afflecka, Timovi. 
Kariéra.
Pred kamerou sa prvýkrát objavil v roku 1971 v televíznom filme "All the Way Home". Divákom je známy z množstva úspešných celovečerných filmov. K tým najznámejším patria snímky ako "Vtedy v Amerike", "Půlnoční podraz", "Kasíno", "Smrť panien ", "John Q" alebo "Buď cool".
Objavil sa tiež v hlavnej úlohe seriálu "Shark".
Ocenenia.
Woods je držiteľom Zlatého glóbusu z roku 1986 za televízny film "Promise". Na toto ocenenie bol nominovaný ešte osemkrát. Dostal aj dve nominácie na Oscara. Získal ďalších 19 ocenení, ku ktorým patria aj dve ceny Emmy. Celkom bol nominovaný na 29 ocenení. 
Osobný život.
Obchoduje s historickými artefaktmi, hrá poker, golf a rád varí.
Zdroj.
 

</doc>
<doc id="521359" title="Jiří Bartoška" url="https://sk.wikipedia.org/wiki?curid=521359">
Jiří Bartoška

Jiří Bartoška (* 24. marec 1947, Děčín) je český herec a filmový organizátor.
Život.
Po štúdiách na brnianskej JAMU asi rok hral v brnianskom Divadle na provázku (Husa na provázku), potom v roku 1973 presídlil na sever Čiech do ústeckého Činoherného štúdia odkiaľ neskôr, v roku 1978 prešiel do pražského Divadla Na zábradlí. V roku 1991 z tohto divadla odišiel spoločne s mnohými svojimi kolegami hercami do novozaloženého Divadla Bez zábradlí, kde pôsobí dodnes.
Ide tiež o úspešného filmového a televízneho herca. Často tiež prepožičiava svoj hlas ako voiceover pri komentovaní cestopisných a dokumentárnych filmov.
Za socializmu podpísal v roku 1977 tzv. antichartu, ale aj petíciu za prepustenie Václava Havla z väzenia i Několik vět. 19. novembra spoluzakladal Občianske fórum, patril medzi blízkych Havlových spolupracovníkov. Na manifestácii 10. decembra 1989 oznámil na Václavskom námestí jeho kandidatúru na prezidenta ČSSR.
Od roku 1994 pôsobí ako prezident Medzinárodného filmového festivalu v Karlových Varoch, kde spolupracuje najmä s filmovou kritičkou Evou Zaoralovou. V roku 2017 získal "Českého lva za mimořádný přínos kinematografii", spolu s Evou Zaoralovou.

</doc>
<doc id="521360" title="Ľubomír Šebo" url="https://sk.wikipedia.org/wiki?curid=521360">
Ľubomír Šebo

Plk. gšt. Ing. Ľubomír Šebo (* 17. jún 1966, Ilava, ČSSR) je dôstojník Ozbrojených síl SR.
V období od 16. februára 2001 do 1. marca 2017 bol veliteľom 5. pluku špeciálneho určenia. Od 1. marca 2017 je náčelníkom Štábu špeciálnych operácií Generálneho štábu.
Život.
V rokoch 19801984 absolvoval Vojenské gymnázium SNP v Banskej Bystrici a následne pokračoval v štúdiu na Vysokej vojenskej škole Pozemného vojska vo Vyškove na Morave, ktoré úspešne ukončil v roku 1988.
Kariéru profesionálneho vojaka začal v roku 1988 ako veliteľ čaty a roty 22. výsadkovej brigády Česko-slovenskej armády. Po rozdelení ČSFR pôsobil vo funkcii zástupcu veliteľa pre výcvik novovznikajúceho 3. špeciálneho odriadu v Žiline (od 1. októbra 1995 5. pluk špeciálneho určenia, skratka 5. PŠU). V roku 1995 absolvoval pobyt na jazykovej škole v San Antoniu v Texase a kvalifikačný kurz pre dôstojníkov špeciálnych síl vo Fort Bragg v Severnej Karolíne.
V roku 1998 sa zúčastnil odborného kurzu "Paracommando" v Marche-les-Dames, časti mesta Namur v Belgicku. Vo februári 2001 bol ako podplukovník vymenovaný za veliteľa 5. pluku špeciálneho určenia, odkiaľ v roku 2006 prešiel do pôsobnosti Centra riadenia operácií Generálneho štábu ozbrojených síl SR. V júni 2007 absolvoval Kurz národnej bezpečnosti v Národnej akadémii obrany Andreja Hadika v Liptovskom Mikuláši a 9. júla 2007 bol slávnostne inaugurovaný za veliteľa veliteľa 5. PŠU.
Službou 15 rokov patril na Slovensku medzi najdlhšie slúžiacich veliteľov.

</doc>
<doc id="521383" title="Slnko v sieti 2012" url="https://sk.wikipedia.org/wiki?curid=521383">
Slnko v sieti 2012

4. ročník odovzdávania cien Slnko v sieti sa konal 17. apríla 2012 v novej budove SND v Bratislave. Členovia Slovenskej filmovej a televíznej akadémie vyberali tituly z 8 celovečerných, 25 dokumentárnych, 8 animovaných a 11 krátkych filmov, uvedených do distribúcie v rokoch 2010 až 2011. Zo 130 akademikov ich hlasovala 67% prevažná väčšina, presnejšie 87 členov. Nemalé zastúpenie medzi nominovanými i výhercami mali českí umelci.
Najväčší počet nominácií získali filmy "Cigán" (2011) Martina Šulíka a "Dom" (2011) Zuzany Liovej. Každý v dvanástich kategóriách a každý i v rovnocennom výhernom pomere 50:50 (tj. 6 celkových výhier na titul). Zatiaľ čo Najlepšou domácou snímkou sa stal "Dom", ktorý okrem Najlepšieho scenára zozbieral všetky herecké kategórie, "Cigán" pre zmenu triumfoval na poli Najlepšej réžie, kamery, hudby, strihu, zvuku a kostýmov. Samotný Šulík zaznamenal úspech aj v rámci dokumentárneho filmu. "Marhuľový ostrov" (2012) Petra Bebjaka s ôsmymi predbežnými nomináciami, respektíve "Občiansky preukaz" (2011) Ondřeja Trojana v piatich kategóriách, tieto snímky obišli na ceremónii bez ocenenia. Osobitná cena Najlepšieho nového umelca nebola v roku 2012 udelená a za celoživotný prínos slovenskej kinematografii akademici odmenili Eduarda Grečnera a Tibora Biatha.

</doc>
<doc id="521577" title="Evanjelické gymnázium v Banskej Bystrici" url="https://sk.wikipedia.org/wiki?curid=521577">
Evanjelické gymnázium v Banskej Bystrici

Evanjelické gymnázium v Banskej Bystrici je stredná škola v Banskej Bystrici s päťročným anglickým a nemeckým vzdelávacím programom. Zriaďovacia listina „Evanjelického gymnázia v Banskej Bystrici“ bola podpísaná 16. júna 1992, zriaďovateľom je Západný dištrikt Evanjelickej cirkvi a.v. na Slovensku. Po prerušení v období socializmu naväzuje na bohatú históriu školstva reformačného obdobia a evanjelického lýcea v Banskej Bystrici.
Budova.
Do súčasnej budovy na Skuteckého (pôvodne Súdnej) ulici sa gymnázium presídlilo až po jedenástich rokoch od založenia. Táto budova bola pôvodnou budovou Evanjelického a. v. gymnázia z rokov 1895 – 1921.
História školy.
Históriu evanjelického školstva v Banskej Bystrici možno datovať nástupom proreformátorského školského majstra Erasmusa za predstaviteľa školy v roku 1529 mestskou radou a následnými opatreniami v oblasti školstva po roku 1559 po prijatí vyznania viery Confessio Heptapolitana siedmimi banskými mestami podľa vzoru Confessio Pentapolitana, prijatej mestami Pentapolitany.
V druhej polovici sedemnásteho storočia nastal vplyvom protireformácie tlak na katolizáciu školy. Činnosť školy bola obnovená až v roku 1678 počas Tököliho povstania. V 1688 po odobratí kostolov a aj škôl evanjelikom, bola obnovená činnosť školy až roku 1690, po vystavaní drevenej školskej budovy za mestskými hradbami. V roku 1695 sa na ňu zapísal aj Matej Bel, ktorý sa vrátil na školu ako pedagóg po štúdiách v Halle a po smrti Jána Palárika v marci 1710 nastúpil za rektora, kedy za jeho pôsobenia dosiahla škola rozkvetu a k 18. aprílu 1714 navštevovalo 125 žiakov toto gymnázium. Ratio Educations z roku 1777 prinieslo snahy zjednotiť katolícke a evanjelické školstvo. Evanjelické gymnázium pretrváva, ale je postavené mimo financovania štátom. V týchto rokoch v ňom študuje 91 žiakov. V tom čase, kvôli obmedzeniu možností vyučovať určité predmety, bolo gymnázium ako nižšie, iba Bratislava, Prešov a Levoča boli výnimkami. Rozvoj školstva znamenala aj spolupráca Štefana Moyzesa a Karola Kuzmányho, či už v Spolku všeobecnej vzdelanosti v Banskej Bystrici založenom koncom roku 1847, alebo novom inštitúte slovenského národa Matici slovenskej. Osobitnú povesť si za svoje výsledky zaslúžila aj bystrická evanjelická dievčenská škola. Rakúsko-maďarským vyrovnaním v roku 1867, nastali snahy zavádzania maďarského jazyku do vyučovania na bystrických školách, kde len náboženstvo sa na evanjelickom gymnáziu mohlo vyučovať v slovenčine. Aj napriek tomu škola dosiahla vnútorný rozkvet, na čom sa podieľali rektor Rosenauer a obetavý učiteľ matematiky a fyziky Ján Kmeť.
13. októbra 1912 rozhodol evanjelický cirkevný zbor o zriadení vyššieho osemročného gymnázia. Tým škola získala vyššiu autoritu a vážnosť. Riaditeľom bol erudovaný pedagóg a dobrý organizátor Michal Varga, z ktorého iniciatívy ako aj jeho kolegov padol návrh na výstavbu novej budovy gymnázia. Z vôle cirkevného zboru a zo zbierky (18 000 zlatých od členov zboru) bola budova postavená a slávnostne otvorená 4. septembra 1895.
Po vzniku ČSR prechádzali školy pod správu štátu a tak z katolíckeho gymnázia vzniklo vo februári 1919 Štátne gymnázium Andreja Sládkoviča. V septembri 1921 prestalo existovať aj evanjelické gymnázium a zlúčilo sa s týmto gymnáziom. Tým sa zavŕšilo obdobie v ktorom na ňom študovali či pôsobili osobnosti ako Matej Bel, Andrej Braxatoris Sládkovič, Karol Kuzmány, Milan Hodža, Štefan Krčméry, Janko Jesenský či Martin Rázus.
Známi absolventi a osobnosti spojené s históriou školy.
Matej Sturzer, konrektor Tomáš Steller, Ján Duchoň, Ján Pilárik, Ján Burius, Ján Radvanský, Krištof Liczy, Matej Bel, Andrej Braxatoris Sládkovič, Karol Kuzmány, Milan Hodža, Štefan Krčméry, Janko Jesenský i Martin Rázus

</doc>
<doc id="521607" title="Ustanovenia svätých otcov o pokání za vraždu a o každom hriechu" url="https://sk.wikipedia.org/wiki?curid=521607">
Ustanovenia svätých otcov o pokání za vraždu a o každom hriechu

Ustanovenia svätých otcov o pokání za vraždu a o každom hriechu (iné názvy: Príkazy svätých otcov, Ustanovenia svätých otcov, Prikázania svätých otcov) je starosloviensky penitenciál (kniha, ktorá obsahuje pokuty za hriechy pri spovedi) veľkomoravského pôvodu.
Pôvod.
Ustanovenia svätých otcov vznikli prekladom z latinských penitenciálov. Tie sa v origináli používali na Veľkej Morave už pred príchodom byzantskej misie, šlo o základnú pomôcku, ktorú predpisovalo cirkevné právo. Text preložil niekto z Metodových žiakov, ktorý vedel dobre po latinsky. Do úvahy pripadajú Gorazd a Kliment, je to však iba hypotéza. Možné je aj, že Ustanovenia pochádzajú priamo od Konštantína Filozofa.
Text sa zachoval v rukopise (hlaholika) Euchologium sinaiticum macedónskeho pôvodu z 11. storočia, a potom v dvoch mladších opisoch (v cyrilike) v staroruských rukopisoch (Ustjužskaja kormčaja kniga z konca 13. storočia a Joasafskaja kormčaja kniga zo 16. storočia).
V texte sa zachovali úryvky evanjelia aj s prvkami veľkomoravského jazyka. Z jazykového hľadiska: „Nápadné je najmä hojné využívanie particípií v substantívnom význame a v determinatívnych syntagmách. Autor hojne využíval tento prostriedok na to, aby zostručnil a zhustil text právnych ustanovení“.
Doposiaľ (2006) nebol objavený latinský originál, z ktorého tento preklad vznikol. Ponúka sa možnosť, že latinská predloha je penitenciál Merseburskej katedrálnej bibliotéky (kódex č. 103), ktorý pochádza z polovice 9. storočia, alebo text jemu veľmi podobný. Zakon sudnyj ľudem bol už zostavený s ohľadom na Ustanovenia.
Obsah Ustanovení.
V porovnaní s Merseburským penitenciálom, ktorý má vyše 90 článkov, sú Ustanovenia výrazne skrátené. Ustanovenia svätých otcov obsahujú 51 článkov, ruské rukopisy obsahujú ešte dva ďalšie. Z latinskej predlohy sa preberali ustanovenia, ktoré boli na Veľkej Morave aktuálne. Nadväzovali na veľkomoravské zvykové právo a dopĺňali ho o prvky, ktoré sa v ňom nevyskytovali.
Preberanie prvkov z latinského západu nevystihuje dokonale situáciu veľkomoravského prostredia. Napríklad o prežitkoch pohanského náboženstva sa zmieňuje iba posledný (51.) článok, resp. 24. článok o novoročnej kolede a potom jeden z dodatočne pripojených v staroruských rukopisoch.
Množstvo článkov sa zaoberá pokutami za hriechy, ktoré súvisia so sexualitou, k čomu sa v literatúre rôzni autori aj vyjadrili: „Predkresťanská morálka v dožívajúcom rodovom zriadení asi pripúšťala rozmanité formy pohlavného spolužitia, ktoré podľa kresťanskej morálky nie sú prípustné. Preto sa v týchto zákonníkoch obšírne pertraktujú.“ Z. Měřínský spomína 12 ustanovení, ktoré sa týkajú prečinov vo veciach ako sú smilstvo a sodomia (a pritom nerozoberá všetkých 51 článkov).
Ako častú pokutu Ustanovenia určujú pokánie o chlebe a vode: „Formula o „chlebe a vode“ je charakteristická pre západné penitenciály a ustanovuje najprísnejšie pokánie. […] rozlišuje u tohto prísneho pôstu o chlebe a vode prísnejší spôsob "per mensurum", kedy kajúcnik mohol požívať len určité množstvo chleba a miernejší spôsob s dovolením xerofácie, t. j. s požívaním suchých pokrmov. Inak tento kajúcnický pôst zakazoval hlavne požívanie mäsa a vína.“
Hoci ide o kanonický text: „ odrážal [sa v ňom] svetonázor jeho autorov, život a mravy ich prostredia“.

</doc>
<doc id="521635" title="Slnko v sieti 2008" url="https://sk.wikipedia.org/wiki?curid=521635">
Slnko v sieti 2008

2. ročník odovzdávania cien Slnko v sieti sa konal 19. apríla 2008 v historickej budove Slovenského národného divadla v Bratislave. 
Najväčší a rekordný počet nominácií i samotných výhier v histórii cien Slovenskej filmovej a televíznej akadémie získal film Juraja Nvotu "Muzika" (2007). Z celkového počtu štrnásť obsadil deväť kategórií — Najlepší domáci film, Najlepšia réžia, Najlepší scenár, Najlepší strih, Najlepší zvuk, Najlepšia hudba, Najlepší výtvarný počin, Najlepší mužský herecký výkon a Najlepší vedľajší ženský herecký výkon. 
Po prvýkrát bola vyhlásená Cena pre umelca do 35 rokov s finančnou prémiou vo výške 300 tisíc Sk. Spomedzi šiestich kandidátov finančnú hotovosť obdržala Ivana Šebestová, režisérka kresleného diela "Štyri" (2007), ktorý sa na ceremónii stal Najlepšou animovanou snímkou a súčasne i vôbec druhým najúspešnejším filmom. Strihačovi Maximilánovi Remeňovi a kameramanovi-režisérovi Vincentovi Rosinecovi boli udelené Ceny za celoživotné zásluhy v kinematografii.

</doc>
<doc id="521648" title="Slnko v sieti 2006" url="https://sk.wikipedia.org/wiki?curid=521648">
Slnko v sieti 2006

1. ročník odovzdávania cien Slnko v sieti sa konal 8. decembra 2006 v priestoroch Palace Cinemas bratislavského Auparku. Dvojhodinový záznam galavečera, ktorým sprevádzali herci Csongor Kassai a Richard Stanke, odvysielala týždeň po jeho uskutočnení Slovenská televízia. Do súťaže boli prihlásené filmové diela a tvorivé výkony z obdobia rokov 2004 až 2005.
Najväčší počet nominácií získal film Martina Šulíka "Slnečný štát" (2005). Z celkových jedenásť zvíťazil v šiestich kategóriách, a to za Najlepší domáci film, Najlepšiu réžiu, Najlepší scenár, Najlepší strih, Najlepší zvuk a Najlepšiu hudbu. Druhým favoritom na ceremónii s deviatimi predbežnými nomináciami v šiestich kategóriách boli Jana Švankmajera "Šialení" (2005). Jeho snímka obdržala štyri ceny vrátane Najlepšej kamery, Najlepšieho výtvarného počinu ako aj obidve herecké kategórie. Filmy "Príbehy obyčajného šialenstva" (2005), "O dve slabiky pozadu" (2004) a "My Zdes" (2005), v tomto poradí nominované v šiestich, troch, respektíve dvoch kategóriách, obišli bez ceny. Ocenenia za Celoživotný prínos slovenskej kinematografii boli udelené filmovému kritikovi-teoretikovi židovského pôvodu Pavlu Brankovi a kameramanovi Stanislavovi Szomolányimu.
Kategórie.
Hlavné.
 

</doc>
<doc id="521751" title="PewDiePie" url="https://sk.wikipedia.org/wiki?curid=521751">
PewDiePie

Felix Arvid Ulf Kjellberg (* 24. október 1989, Göteborg, Švédsko), známy aj ako PewDiePie, je švédsky komentátor videohier na serveri YouTube. Jeho kanál je najrýchlejšie rastúcim kanálom na YouTube. V auguste 2019 dosiahol hranicu 100 miliónov odberateľov a 4 miliardy zhliadnutí všetkých videí. Momentálne má 109 miliónov odberateľov a 27,4 miliárd zhliadnutí (18. Marec 2021).
Detstvo.
Narodil sa a vyrastal v švédskom Göteborgu. V roku 2008 absolvoval "Göteborgs Högre Samskola". Potom pokračoval vo vysokoškolskom štúdiu v odbore Ekonomika priemyslu a riadenia technológii na Chalmerskej technologickej univerzite, v roku 2011 ju nakoniec opustil a začal sa sústrediť iba na svoju YouTube kariéru.
Kariéra youtubera.
Na YouTube si vytvoril kanál v apríli 2010. V priebehu roka 2012 začal jeho kanál získavať na popularite a dosiahol 1 milión odberateľov. 2 milióny odberateľov dosiahol už v septembri 2012. Uchádzal sa aj o titul kráľa webu, v online súťaži ale nezvíťazil, stal sa "Gaming kráľom webu". Počas nasledujúceho volebného obdobia vyhral a peniaze venoval fondu World Wildlife Fund. V apríli 2013 jeho kanál dosiahol 6 miliónov odberateľov, ako uvádza New York Times. Neskôr získal cenu za najobľúbenejšiu sociálnu šou. V júni 2013 jeho kanál dosiahol 8 miliónov, a následne 9 miliónov odberateľov.
Počet odberateľov jeho kanála sa neustále zvyšuje – má už viac ako 100 miliónov odberateľov a je prvým jednotlivcom, ktorému sa podarilo presiahnuť toto číslo.
Osobný život.
Pôvodom je zo Švédska, neskôr sa jeho manželka Marzia Kjellberg (na YouTube známa pod menom Marzia) presťahovala za ním do Švédska a v júli 2013 sa premiestnili do Veľkej Británie. Podieľa sa aj na charitatívnej činnosti pre "World Wildlife Foundation a St. Jude Children's Research Hospital", ako aj "Charity Water", kde jeho fanúšikovia mohli darovať peniaze na počesť a oslavu k okrúhlemu výročiu dosiahnutia hranice 10 miliónov odberateľov. Pri jeho 26 000 000 odberateľoch začal prispievať tiež na charitu "Save the Children", kde sa vyzbieralo viac ako 1 000 000 dolárov.

</doc>
<doc id="522077" title="Erik Aresta" url="https://sk.wikipedia.org/wiki?curid=522077">
Erik Aresta

Erik Aresta (* 17. september 1971, Rimavská Sobota) je slovenský spevák, DJ, skladateľ. 
Známy je najmä z pôsobenia vo dvojčlennej hudobnej skupine Mc Erik %26 Barbara, ktorá pôsobila v druhej polovici deväťdesiatych rokov.
Biografia.
S hudbou sa stretával od malička, pretože jeho otec bol dlhoročný hudobník; hral na gitaru, basu, klavír, a priečnu flautu. Prvé kontakty s hudbou prišli v roku 1986 kedy založil skupinu Maduar spolu s Jurajom Matyinkóm a Ladislavom Dulovičom. Spoločne hrávali najmä živú hudbu a vlastnú tvorbu, ale Erik s týmto prístupom nebol spokojný a napokon v roku 1989 zo skupiny odišiel. Začal sa venovať DJ-ingu. V priebehu roka 1991 sa opäť vrátil do skupiny Maduar, kde sa začínala tvoriť hudba žánru ako u skupín Technotronic, 2 Unlimited, Snap, Culture Beat či Capella. Na rozdiel od týchto skupín, Maduaru stále chýbala speváčka. Erik a ostatní členovia v roku 1994 počas nahrávania v košickom rozhlase stretli Barbaru Haščákovú, ktorá znamenala zlom. Následne vznikli najznámejšie hity ako „I feel Good“ či „Do It“, vrátane albumu "I feel good". Po úspechoch ale prišli rozpory, ktoré viedli k Barbarinmu a Erikovmu odchodu z Maduaru. 
Najväčší zlom v jeho kariére prišiel v marci 1995, kedy spoločne s Barbarou založil hudobné duo pod názvom Mc Erik &amp; Barbara. Po vydaní úspešných albumov ako "U Can't Stop" či "Second" sa v roku 1997 duo na jeden rok odmlčalo, pretože každý začal pracovať na svojej vlastnej sólo kariére. Zároveň v roku 1997 Erik vydal svoj sólový album "Just the music". Po ročnej prestávke plánoval pokračovanie hudobného dua, ale po nezhodách sa hudobné duo v decembri 1998 rozpadlo. Erik aj naďalej pracoval na sólo kariére a v roku 2000 vydal druhý sólo album pod názvom "Dotkni sa ma". V januári 2010 nahral album "MCEB 2010" s remixami hitov ako „Do It“, „I feel good“, „Keď príde láska“, „Sen“, „Save the jungle“ či „It's your day“. 
Naďalej pracuje ako sólista a DJ v hlavnom meste Česka – Prahe.

</doc>
<doc id="522256" title="Růžena Svobodová" url="https://sk.wikipedia.org/wiki?curid=522256">
Růžena Svobodová

Růžena Svobodová, rodená Růžena Čápová (* 10. júl 1868, Mikulovice† 1. január 1920, Praha) bola česká spisovateľka.
Život.
Narodila sa v Mikuloviciach pri Znojme, kde bol otec správcom kláštorného panstva. Čoskoro sa rodina presťahovala do Prahy a ona vyrastala v premonštrátskom kláštore na Strahove, kde otec získal veľký služobný byt. S matkou tu prežívala náboženské obrady, úctu k svätcom a k svätým; otec v nej zase prebúdzal záujem o literatúru. Jeho predčasná smrť, keď mala Růžena, najstaršia z jeho štyroch detí, ešte len dvanásť rokov, premenila celú situáciu rodiny. Doma zavládla autoritatívna matka, byt bol z veľkej časti prenajímaný. Růžena vychodila Vyššiu dievčenskú školu, navštevovala na Smíchove kláštorné penzióny Sacré Coeur, aby sa zdokonalila vo francúzštine. Stala sa domácou učiteľkou.
V roku 1890 sa vydala za básnika F. X. Svobodu v nádeji, že získa spoločenskú nezávislosť. Mala svoj salón, ktorý navštevoval Antonín Sova, Vilém Mrštík, František Václav Krejčí, F. X. Šalda, herečka Hana Kvapilová, z literárno činných žien Božena Benešová a neskôr aj Marie Pujmanová. Zblíženie so Šaldom sa rokom 1893 premenilo na milostný vzťah (Výbor z ich korešpondencie spolu s J. Mourkovou vydal J. Loužil a J. Wagner s názvom "Tíživá samota", 1969).
V priebehu prvej svetovej vojny pôsobila v národnom svojpomocnom združení "České srdce" ako vedúca Detského odboru. Humanitárna práca tohto združenia spočívala v organizovaní pobytu pražských detí mimo Prahy.
Roku 1918 založila časopis "Lípa", ktorý sama redigovala.
Dielo.
Jej dielo je ovplyvnené impresionizmom. Hlavným hrdinom jej kníh býva žena alebo dieťa. Konanie žien sa v jej dielach stáva prototypom životného postoja, u detí sleduje ich vývoj a pohľad na svet.
Celou svojou osobnou a generačnou skúsenosťou bola Růžena Svobodová vybavená na to, aby nad pravdu „vonkajšiu“ stavala „vnútornú“ pravdu duše, aby sa zúčastnila protirealistického hnutia a s generáciou rokov deväťdesiatych hľadala novú slohovosť. V poviedkach a v románoch o ženách stvorila osobitý typ subjektivizovanej a lyrizovanej prózy. Na rozdiel od mnohých „ženských“ spisovateliek medzi svojimi súčasníkmi, ktoré o ženskej emancipácii beletristicky referovali (Božena Viková-Kunětická a ďalšie), Svobodová dala prahnúcej a mučiacej sa duši modernej ženy slohový výraz.

</doc>
<doc id="522624" title="Antonín Sova" url="https://sk.wikipedia.org/wiki?curid=522624">
Antonín Sova

Antonín Sova (* 26. február 1864, Pacov – † 16. august 1928, Pacov) bol český básnik a prozaik, 1. riaditeľ Mestskej knižnice v Prahe.
Rodinný pôvod.
Jeho otec bol vidieckym učiteľom a regenschorim. Od roku 1855 učil v juhočeskom Pacove, ktorý dnes leží v kraji Vysočina. Tu sa tiež 26. februára 1864 na miestnom zámku narodil Antonín Sova. Roku 1866 sa rodina presťahovala do blízkeho Lukavca. Otec bol prvým básnikovým učiteľom aj v oblasti umenia, najmä hudby. Citovo však bol Sova viazaný viac k matke. Jej smrť roku 1879 a otcov nový sobáš patrili k intenzívnym zážitkom, ktoré sa neskôr objavili v niekoľkých spisovateľových dielach.
Životopis.
Veľký význam pre básnickej zrenie Sovu malo Lukavecké priateľstvo so sestrami básnika Jaroslava Vrchlického, ktoré mu priblížili poéziu lumírovcov. Gymnázium Sova študoval najprv v Pelhřimove, Tábore a od roku 1880 v Písku, kde v polovici 80. rokov maturoval. Prvé básnické príspevky uverejnil ešte za stredoškolských štúdií pod pseudonymom "Ilja Georgov".
Po maturite odišiel do Prahy študovať právo, ale zanedlho musel pre nedostatok finančných prostriedkov štúdií zanechať a vrátiť sa domov. S pomocou básnika A. Heyduk, s ktorým sa zoznámil v Písku, a J. Vrchlického sa roku 1886 uchytil v Ottovom slovníku náučnom a o rok neskôr nastúpil miesto pisára-protokolistu v zdravotnom referáte pražského magistrátu. Aktívne sa zúčastnil práce v spolku beletristov Máj a v literárnom odbore Umeleckej besedy. Roku 1892 navštívil Taliansko. Roku 1895 podpísal kolektívne vystúpenie spisovateľov a publicistov manifest Českej moderny. V rokoch 1898 – 1920 bol riaditeľom pražskej mestskej knižnice. V tejto funkcii bol vyslaný roku 1901 na exkurziu do knižníc v Nemecku a Belgicku. Ťažká, bolestná choroba (s najväčšou pravdepodobnosťou syfilis), ktorá sa u Sovu prejavila už pred svetovou vojnou, mu nakoniec znemožnila voľný pohyb. Zomrel 16. augusta 1928 v Pacove.
Dielo.
Jeho dielo bolo ovplyvnené realizmom, symbolizmom a impresionizmom. V neskoršej dobe sa sústredil na prírodnú a subjektívnu lyriku. Jeho prírodná lyrika je spojená s juhočeským krajom, jeho milostná poézia je písaná piesňovou formou.
Sova svojimi dielami útočil proti spoločnosti a dával najavo protispoločenské postoje celé mladé generácie. V jeho dielach sa zároveň objavuje vlastenectvo a hľadanie morálnych a spoločenských hodnôt.

</doc>
<doc id="522727" title="Hana Kvapilová" url="https://sk.wikipedia.org/wiki?curid=522727">
Hana Kvapilová

Hana Kvapilová (rodená Kubešová, * 29. november 1860, Praha – † 8. apríl 1907, Praha) bola česká divadelná herečka svetového významu.
Život.
Narodila sa v Prahe, kde jej otec Gustav (8. apríl 1837 – 16. december 1889) prevádzkoval pozlacovačskú reštaurátorskú dielňu na Spálené ulici č. 75. Matka Marie, rodená Urbanová, bola chovankou z čelákovickej fary. Hanin jediný brat Gustav zomrel v roku 1888.
Navštevovala najprv súkromnú školu Svatavy Amerlingovej na Konskom trhu, v rokoch 1871 – 1875 Vyššiu dievčenskú školu. Jej učiteľom hry na klavíri bol Antonín Dvořák, vtedy člen orchestra Prozatímního divadla. Keď sa po finančnom úpadku otcovej firmy okolo roku 1873 rodina ocitla v biede, pomáhala ju živiť príležitostnými prácami. Hrať divadlo začala ochotnícky v Malostranskej besede v roku 1884 (rola komornej Katynky v Šamberkovej hre "Blázinec v prvním poschodí") a rýchlo na seba upozornila svojím výrazným hereckým talentom. Prešla ešte ďalšími ochotníckym spolkami, napr. žižkovským "Pokrokom" a hrala tiež s ochotníkmi z Poděbrad. V roku 1886 dostala ponuku od spoločnosti Pavla Švandy ze Semčic (v lete spoločnosť pôsobila v Prahe na Smíchove – Švandovo divadlo) a stala sa profesionálnou herečkou.
So súborom Pavla Švandy sa zúčastňovala pravidelne zájazdových vystúpení napr. v Brne, Mladej Boleslavi, Jičíne. Jej partnerom na javisku býval obyčajne Eduard Vojan, s ktorým sa 24. februára 1887 tajne zasnúbila.
V roku 1888 ju pozval F. A. Šubert na skúšky do Národného divadla (20. apríl 1888 J. Vrchlický: "Noc na Karlštejně", 22. apríl 1888 E. Bozděch: "Z doby kotillonů") a 1. júna 1888 ju spolu s Eduardom Vojanom prijali za členku činohry Národného divadla, kde pôsobila až do svojej smrti.
Koncom januára 1890 sa zoznámila pri repríze hry "Sedm havranů", kde vystupovala v úlohe Svetlany, s o osem rokov mladším novinárom, spisovateľom a neskorším režisérom Národného divadla Jaroslavom Kvapilom. O štyri roky neskôr (24. mája 1894) sa za neho vydala. Dlhoročné priateľstvo ju spájalo so spisovateľkou Ruženou Svobodovou.
Na javisku Národného divadla bol jej dôležitým partnerom ďalší veľký český herec Eduard Vojan. Spolu s ním sa stala vedúcou osobnosťou činohry Národného divadla. Žila plne atmosférou doby v ktorej žila, a otázkami, ktoré si kládla. Jednou z nich bolo hľadanie nového zmyslu života ženy i mýtus ženy ako nositeľky síl, ktoré môžu očistiť a odrodiť spoločnosť.
Kvapilová na ne odpovedala a odpovede hľadala vo svojich rolách, ktoré preto nadobúdali neobyčajnú presvedčivosť. Hľadajúcich, po kráse a dokonalosti túžiacich, citlivých žien, často sklamaných počas života aj mužmi, stelesnila celý rad, od Ibsenovej "Nory" a Rebekky Wessovej ("Biele kone"), Čechovovej "Máši", Kvapilovej "Princezny pampelišky" až po "Mínu" z Hilbertovej "Viny" a Zeyerovu "Mahulenu". "Hovorila, a vy ste videli lúky kvitnúť, počuli vtáky spievať, lipy voňali a jar viala vo vzduchu," charakterizoval jeden z divadelných kritikov jej umenie. Kvapilová a jej muž boli tiež medzi prvými, kto začali pracovať s dekoráciou ako súčasťou nálady inscenácie.
V roku 1902 a 1906 uskutočnila pohostinské vystúpenia v Záhrebe a v Belehrade, kde bola vrelo prijatá a v roku 1902 tu po predstavení "Hamleta" dostala Rád sv. Sávu.
V závere života bola často kritizovaná v tlači pre svoje pokrokové názory a modernú ženskosť (najmä Jaroslavom Hilbertom a redaktorom Josefem Krapkom).
Zomrela náhle a nečakane vo veku štyridsiatich šiestich rokov na vrchole svojej umeleckej dráhy.

</doc>
<doc id="523252" title="Mary Cassattová" url="https://sk.wikipedia.org/wiki?curid=523252">
Mary Cassattová

Mary Stevenson Cassattová (* 22. máj 1844, Pensylvánia, Spojené štáty† 14. jún 1926, Le Mesnil-Théribus, Francúzsko) bola americká maliarka. Značnú časť svojho života strávila vo Francúzsku, kde sa tiež zoznámila s Edgarom Degasom a neskôr vystavovala s preslávenými impresionistami. V roku 1894 ju Gustave Geffroy zaradil medzi "tri najvýznamnejšie impresionistické maliarky" po boku Marie Bracquenmondovej a Berthe Morisotovej. Jej najčastejším umeleckým námetom boli scény z každodenného života žien, zobrazenie matiek s deťmi a intímna atmosféra rodinného života.
Raný život a vzdelanie.
Mary Cassattová sa narodila v Allegheny City v Pensylvánii do úspešnej rodiny makléra. Cassattová v detstve veľa cestovala, okrem iného strávila päť rokov v Európe a navštívila mnoho významných miest, ako Londýn, Paríž a Berlín. V cudzine sa naučila nemecky a francúzsky a tiež získala svoje prvé lekcie v kresbe a hudbe. Aj napriek protestom svojej rodiny sa Mary už v 15 rokoch vydala študovať maliarstvo na Pensylvánskej akadémii umení v Philadelphii. Keďže jej ale nevyhovovalo pomalé tempo štúdia a povýšený prístup učiteľov a jej mužských kolegov, rozhodla sa v roku 1866 odísť do Paríža študovať starých majstrov. Keďže ženy ešte nemohli študovať v parížskej akadémii École des Beaux-Arts, Cassattová začala dochádzať na súkromné ​​lekcie vysoko uznávaného Jean-Léona Gérôma. V roku 1869 bol jeden z jej obrazov vybraný porotou do parížskeho Salónu, kam Cassattová potom posielala svoje diela po ďalších desať rokov. V lete 1870 sa Cassattová vrátila do Ameriky. Jej otec sa stále staval proti jej maliarskej kariére a platil jej iba najzákladnejšie životné potreby. Cassattová kvôli nedostatku financií a závislosti na rodine dokonca zvažovala, že s maliarstvom skončí a zoženie si nejaké zamestnanie. Čoskoro ale jej dielo získalo pozornosť arcibiskupa v Philadelphii, ktorý ju požiadal o vytvorenie kópií Correggia v talianskej Parme. Mary sa teda znovu vydala do Európy.
Impresionizmus.
Počas návštevy Európy bol jeden z jej obrazov prijatý do Salónu a naviac tiež našiel kupca. V Parme získala Cassattová mnoho obdivovateľov a bola podporovaná tamojšou umeleckou skupinou. Potom cestovala do Španielska a nakoniec sa usadila vo Francúzsku. Cassattová tvrdohlavo kritizovala konvenčnosť a zastaranosť Salónu a spôsob vyberania obrazov pre výstavy, ktorý znevýhodňoval ženy. V roku 1877, kedy jej obrazy boli odmietnuté Salónom, pozval ju Edgar Degas, aby vystavovala s impresionistami. Cassattová Degasa veľmi obdivovala a pozvanie na výstavu s impresionistami prijala s nadšením. Cassattová propagovala impresionistov a ich diela v Amerike, pôsobila ako poradkyňa pre zberateľov umenia a navyše impresionistov podporovala aj finančne. V roku 1886 prebehla 1. impresionistická výstava aj v Amerike. Cassattová neskôr začala pracovať jednoduchším štýlom a tiež experimentovala s rôznymi technikami - okrem iného napríklad s grafikou.
Neskorý život.
Mary Cassattová bola maliarsky aktívna aj v deväťdesiatych rokoch 19. storočia a aj napriek rozpadu impresionistickej skupiny zostávala s niektorými maliari v kontakte. Cassattová ale ku sklonku života ochorela a roku 1914 takmer oslepla, ale ešte v roku 1915 prispela pätnástich dielami sufražetkám na podporu boja žien za volebné práva. Mary Cassattová zomrela 14. júna 1926 na zámku v Beaufresne neďaleko Paríža a pochovaná bola v rodinnej hrobke v Mesnil-Théribus.

</doc>
<doc id="523379" title="Robert Hofrichter" url="https://sk.wikipedia.org/wiki?curid=523379">
Robert Hofrichter

Robert Hofrichter (* 23. december 1957, Bratislava) je rakúsky zoológ, morský biológ, knižný autor, fotograf, cestovateľ a ochranca prírody, pôvodom zo Slovenska.
Životopis.
Robert Hofrichter sa narodil a vyrástol v Bratislave. Zo štúdia na Stavebnej fakulte Slovenskej technickej univerzity bol vylúčený, pretože odmietol vstúpiť do SZM. Kvôli údajným kontaktom s protisocialistickými živlami ho začala sledovať ŠtB a dostával predvolania na výsluchy. Hofrichter zo strachu pred prenasledovaním zo strany komunistického režimu v roku 1981 emigroval spolu so svojou tehotnou manželkou z vtedajšieho Československa a usadil sa v rakúskom Salzburgu. Na tunajšej univerzite začal študovať morskú biológiu, zoológiu a ekológiu. Štúdium ukončil v roku 1995 získaním doktorátu.
Už počas štúdia sa Hofrichter intenzívne venoval Stredozemnému moru a problematike jeho ochrany. Pre tento účel neskôr založil viacero neziskových a mimovládnych organizácií.
Robert Hofrichter sa v súčasnosti intenzívne venuje cestovaniu po svete, potápaniu, fotografovaniu a produkcii dokumentárnych filmov pre nemecké televízne stanice, zameraných na ochranu mora a prírody.
Knižná tvorba.
Robert Hofrichter publikoval viacero novinových a časopiseckých článkov pre rakúske a nemecké periodiká. Je taktiež autorom vyše 20 odborných a populárno-náučných kníh.
V roku 2014 vydal pod pseudonymom Bob Robins svoju románovú prvotinu, nazvanú „Das Vermächtnis der Tiefe“. Ide o triler z prostredia Stredozemného mora.
V tom istom roku spolu so svojím bratislavským synovcom Petrom Janovičkom napísal historickú knihu s názvom „Von Pressburg nach Salzburg: Grenzgänge zwischen Städten, Völkern und Regionen der k. u. k. Monarchie“, ktorou sa snažia navzájom zblížiť susedské národy v Strednej Európe. 
&lt;br&gt;
V roku 2017 napísal populárno-náučnú publikáciu o hubách s názvom „Das geheimnisvolle Leben der Pilze - Die faszinierenden Wunder einer verborgenen Welt“, v ktorej čitateľom vysvetľuje prítomnosť húb všade okolo nás a ich dôležitosť pre zachovanie života na našej planéte. Kniha vyšla v máji roku 2018 v slovenskom jazyku pod názvom "Tajný život húb". V tom istom roku vychádza knižka „Von Pressburg nach Salzburg" v doplnenom a aktualizovanom slovenskom vydaní pod názvom "Z Prešporku do Soľnohradu".

</doc>
<doc id="523417" title="Tomáš Hulík" url="https://sk.wikipedia.org/wiki?curid=523417">
Tomáš Hulík

Tomáš Hulík (* 3. jún 1976, Praha) je slovenský prírodovedec, dokumentarista a fotograf.
Životopis.
Študoval environmentalistiku na Prírodovedeckej fakulte UK v Bratislave. Podnikol viaceré vedecké a fotografické expedície na Ďalekom východe Ruska, na ostrove Sachalin, na Borneu, v Malajzii či Nórsku. 
Po skončení štúdia začal pracovať ako kameraman a strihač pri mnohých filmových a televíznych produkciách.
Prvým výrazným úspechom Hulíkovej filmárskej kariéry bol rakúsko – nemecký dokumentárny film „Hulik und die Biber“ režiséra Haralda Pokiesera z roku 2002. Film rozpráva príbeh mladého prírodovedca Tomáša Hulíka a jeho priateľstva s bobricou Ráchel a jej rodinou. Hulík strávil vyše 300 dní a nocí v lužných lesoch na ramenách rieky Moravy, kým si získal dôveru bobrej rodiny a mohol nafilmovať unikátne zábery zo života bobrov, čo sa dovtedy žiadnemu filmárovi nepodarilo.
Druhým zlomov v Hulíkovej kariére bola spolupráca s oceňovaným slovenským režisérom Pavlom Barabášom na dokumente „Vysoké Tatry – Divočina zamrznutá v čase“ z roku 2007. Film natočený pre prestížny cyklus dokumentov Universum, rakúskej televízie ORF vznikal počas rokov 2005 – 2007. Pod Barabášovým režisérskym vedením sa Tomáš Hulík realizoval ako kameraman a autor námetu. Film získal množstvo ocenení na zahraničných filmových festivaloch.
Hulíkovým režisérskym debutom sa stal film „Návrat rysov“ z roku 2010, v ktorom zachytil príbeh strážcu Národného parku Malá Fatra Miloša Majdu a dvoch malých rysích mládať Lízy a Mura, narodených v ostravskej ZOO, ktoré Majda vychoval pre návrat do divokej prírody. Hudbu k filmu skomponoval Peter Machajdík
V roku 2011 Hulík odpremiéroval svoj ďalší dokumentárny film s názvom „Cesty Slovenskom“, prezentujúci krásy Slovenska vo vysoko kvalitných obrazových záberoch. Aj k tomuto filmu hudbu skomponoval Peter Machajdík. V tom istom roku získal Hulík aj cenu Nadácie Tatra banky za umenie v kategórii Audiovizuálna tvorba, film, TV a rozhlas.
V rokoch 2014 a 2015 Hulík dokončil ďalšie dva filmy s pôsobivou hudbou Petra Machajdíka - Kráľ nebies - Orol skalný a Divoké Slovensko.
Tomáš Hulík je členom Asociácie profesionálnych fotografov SR a svoje fotografie publikoval v mnohých prestížnych zahraničných a domácich magazínoch ako National Geographic, GEO, Universum, alebo Lidé a země. Svoje fotografie pravidelne prezentuje na výstavách po celom Slovensku.
Hulík žije v Devínskej Novej Vsi spolu s partnerkou Silviou a dcérou Lianou.

</doc>
<doc id="523548" title="5 Seconds of Summer" url="https://sk.wikipedia.org/wiki?curid=523548">
5 Seconds of Summer

5 Seconds of Summer (skrátene 5SOS) je austrálska pop-rocková skupina, ktorá vznikla v roku 2011 v Sydney. Tvoria ju Luke Hemmings (spev, gitara), Michael Clifford (spev, gitara), Calum Hood (spev, basgitara), Ashton Irwin (spev, bicie)
Skupina vznikla v roku 2011, kedy Hemmings, Clifford a Hood, ktorí chodili na rovnakú školu (Norwest Christian College) začali pridávať covery na YouTube. V decembri 2011 sa k nim pripojil bubeník Ashton Irwin. Spolu nahrali covery pesničiek ako "Teenage Dirtbag" alebo "Jasey Rae". Úspech im však priniesla aj skupina One Direction, z ktorej dvaja členovia zdieľali ich vlastnú pieseň Gotta Get Out. So skupinou One Direction vystupovali na ich turné Take Me Home v roku 2013 a tiež na turné Where We Are v roku 2014. V roku 2015, už tretíkrát, znovu vystupovali ako predskokani One Direction na ich japonských koncertoch v rámci turné On The Road Again. Ich debutový singel "She Looks So Perfect" vydali vo februári 2014. Ich prvé album, zvané "5 Seconds of Summer" vyšlo v júni 2014. V roku 2015 oficiálne oznámili podpísanie zmluvy s americkou skupinou Hey Violet v ich vlastnom vydavateľstve Hi Or Hey Records.
17. júla 2015 vyšiel ich prvý singel, She's Kinda Hot, ktorý bol za pár hodín na čele iTunes rebríčka vo viac ako 40 krajínach, z ich nového albumu Sounds Good Feels Good, ktorý vyšiel 23. októbra 2015.
Vplyvy.
Medzi najväčšie vplyvy 5 Seconds of Summer patria skupiny ako McFly, blink-182, All Time Low, Green Day, Boys Like Girls a Busted.
Turné.
Predskokani:
Vlastné turné:

</doc>
<doc id="523780" title="Robin Williams" url="https://sk.wikipedia.org/wiki?curid=523780">
Robin Williams

Robin McLaurin Williams (* 21. júl 1951, Chicago, Illinois, USA – † 11. august 2014, Paradise Cay, Kalifornia, USA) bol americký herec a komik.
Bol plachým dieťaťom, prvý človek, ktorého začal imitovať bola jeho babička. Svojej plachosti sa zbavil na strednej škole, keď sa začal venovať divadlu. Známym sa stal vďaka "Mork &amp; Mindy" (1978 – 1982). Film "Dobré ráno, Vietnam" mu priniesol svetovú popularitu.
Bol trikrát nominovaný na Oscara, toto ocenenie získal v roku 1997 za vedľajšiu rolu vo "Dobrý Will Hunting". Získal tiež dvakrát Cenu Emmy, štyrikrát Zlatý glóbus, dvakrát Screen Actors Guild Awards a päťkrát Cenu Grammy.
11. augusta 2014 spáchal samovraždu, keď sa obesil vo svojom byte. Podľa jeho hovorkyne mal problémy s depresiou.

</doc>
<doc id="523853" title="Česko-slovenské vojnové loďstvo" url="https://sk.wikipedia.org/wiki?curid=523853">
Česko-slovenské vojnové loďstvo

Česko-slovenské vojnové loďstvo sa vzťahovalo výhradne na riečne plavidlá. Pretože Česko-Slovensko bolo vnútrozemský štát, nikdy nemalo plnohodnotné vojnové loďstvo.
História.
Československé légie.
V máji 1918 vznikli vo Vladivostoku prvé námorné oddiely Československých légií vo východnom Rusku. Lode sa používali predovšetkým k dopravným účelom. Mali k dispozícii dva parníky a ľadoborec. Lode boli vyzbrojené húfnicami. Neskôr sa ku ním pridali ďalšie dva parníky Sibirjak a Feodosia, ktoré sa zúčastnili 16. augusta 1918 bojov s červenými jednotkami pri obsadzovaní prístavu na jazere Bajkal a pri tom potopili boľševistickú loď Bajkal. Činnosť námorného oddielu bola ukončená v roku 1920, kedy sa jednotky už česko-slovenskej námornej pechoty vrátili do Československa.
Medzivojnové obdobie.
V rokoch 1918 až 1939 mala armáda vo výzbroji celý rad vojnových lodí. Boli to predovšetkým rôzne strážne a hliadkové člny, delové člny a mínové člny tzv. mínonosky. Boli utvorené celkovo 2 flotily a to Dunajská flotila a Labská flotila. Vlajkovou loď Československého vojnového loďstva bola hliadková loď President Masaryk, ktorá bola vyzbrojená štyrmi delami kalibru . Všetky plavidlá boli v rokoch 1919 až 1921 zaradené do Oddielu vojenského loďstva pre Labe a do Oddielu vojenského loďstva pre Dunaj. V roku 1921 boli jednotky zlúčené a vznikol 1. vodný prápor, ktorý bol súčasťou 4. ženijného pluku.
Povojnové obdobie.
Po druhej svetovej vojne bol v roku 1946 v Bratislave vytvorený 14. ženijný prápor s lodnou a mínovou rotou. Od roku 1950 bol útvar súčasťou 52. pontónového pluku. V jeho rámci pôsobila lodná rota, ktorú tvorila čata bojových člnov a čata mínových člnov. V roku 1957 bola rota preorganizovaná na rotu riečneho zatarasovania. V roku 1959 bola jednotka zrušená.
Československá námorná pechota.
Československá námorná pechota bola využívaná hlavne na obsluhu pobrežného delostrelectva, pobrežných protilietadlových kanónov (dve batérie vyzbrojené protilietadlovými kanónmi Škoda vz. 12 kalibru ) a samotnú obranu riečnych tokov. Boli oblečení do námorných rovnošiat a rozmiestnení na pobreží Dunaja a ústí riek Ipeľ a Hron. 
Po napadnutí Maďarskom roku 1919 a pokuse o maďarský prevrat na území Slovenska bránila námorná pechota južnú hranicu štátu, tvorenú prevažne riekami, pred nájazdmi Maďarských hladinových síl. Išlo o najväčšie zapojenie Československej námornej pechoty do bojov. Jej ďalšie pôsobenie malo až do rozpadu prvej republiky už len mierový charakter.
Jednotky boli následne rozmiestnené na ochranu priechodov Praha-Nusle a Praha-Vršovice, prápor v Litoměřicích a Bratislave. Tieto telesá boli však zrušené a preskupené do dvoch hladinových oddielov. Jeden na rieke Labe v Litoměřicích a druhý na Dunaji v Bratislave.
Zaujímavosti.
Po prvej svetovej vojne požadovala československá vláda prístup k moru ako kompenzáciu za storočia utláčania zo strany Uhorska a Rakúsko-Uhorska, ale kvôli prieťahom v jednaniach o prístupu Československa ku moru a následnému vypuknutiu svetovej hospodárskej krízy boli jednania ukončené.

</doc>
<doc id="524176" title="Železničná stanica Kraľovany" url="https://sk.wikipedia.org/wiki?curid=524176">
Železničná stanica Kraľovany

Železničná stanica Kraľovany je hlavná železničná stanica v Kraľovanoch. 
Nachádza sa na severnom okraji obce, na dôležitej dvojkoľajnej trati zo Žiliny do Košíc. Prevádzka v stanici začala 8. decembra 1871, kedy bol otvorený úsek zo Žiliny do Popradu. Kraľovany sú prestupnou stanicou pre trať na Oravu, ktorá od roku 1904 viedla až do pohraničnej Suchej Hory s napojením na poľskú železničnú sieť. V období druhej svetovej vojny bolo spojenie do Poľska prerušené a význam trate a teda aj jej staníc poklesol. V súčasnosti oravská trať končí v Trstenej, kde končia aj všetky spoje z Kraľovian. 

</doc>
<doc id="524306" title="Železničná stanica Trstená" url="https://sk.wikipedia.org/wiki?curid=524306">
Železničná stanica Trstená

Železničná stanica Trstená je hlavná železničná stanica v Trstenej. 
Nachádza sa na východnom okraji mesta, na jednokoľajnej trati z Kraľovian. Prevádzka v stanici začala 21. decembra 1899, kedy bol otvorený úsek z Tvrdošína do Suchej Hory. Prestupnou stanicou pre trať na Oravu sú Kraľovany, odkiaľ vedie údolím rieky Orava cez Dolný Kubín a Tvrdošín. 
Pôvodne trať pokračovala od roku 1904 cez Suchú Horu do poľského Nového Targu, no od druhej svetovej vojny je spojenie do Poľska prerušené, čím význam trate a teda aj jej staníc poklesol. V roku 1970 bol zrušený úsek po Suchú Horu a odvtedy trať a všetky spoje končia v Trstenej.

</doc>
<doc id="524307" title="Elektrický rušeň 169" url="https://sk.wikipedia.org/wiki?curid=524307">
Elektrický rušeň 169

Elektrický rušeň 169 (predtým E 499.5, továrenské označenie Škoda 85E) bol prototypový rušeň na jednosmernú napájaciu sústavu 3 kV vyrobený v jedinom kuse firmou Škoda Plzeň v roku 1987. Mal sa stať základom novej, tzv. III. generácie elektrických rušňov Škoda, ktorých dodávky mali pokračovať plánovanou sériovou výrobou rušňov predbežne označených ako rad 170, ktorých výroba sa však už neuskutočnila. 
Počas svojej existencie si vyslúžil pre svoje motory prezývku „Asynchron“.
Konštrukcia.
Rušeň je skriňového typu, s dvoma koncovými stanovišťami rušňovodiča, medzi nimi sa nachádza strojovňa. Má dva dvojnápravové podvozky, ktoré boli vyvinuté už v roku 1985. Rušeň bol pôvodne vybavený pomalobežnými striedavými asynchrónnymi motormi, pre každú zo štyroch náprav jedným, tie boli neskôr zamenené za rýchlobežné. Motory sú napájané cez prúdový striedač. Okrem vzduchových brzdných systémov a ručnej brzdy má rušeň i elektrodynamickú brzdu, ktorá mala slúžiť v prevádzke ako hlavná.
Prevádzka.
Rušeň nebol nikdy v majetku ČSD ani Českých dráh, bol týmto spoločnostiam iba prenajatý. V prevádzke bol skúšaný na tratiach Praha-Beroun a Praha – Lysá nad Labem – Kolín. Od roku 1991 bol ako prenajatý rušeň deponovaný v depe Nymburk, v roku 1994 bol výrobcom predaný firme Prvá správkárenská, ktorá ho do roku 1996 prenajímala Českým dráham. Rušeň bol od roku 1997 prenajatý firme ČMKS Holding, ktorá ho mala až do roku 2003 odstavený v Českej Třebovej. Odtiaľ bol prepravený späť do areálu firmy Škoda Plzeň, kde jeho komponenty boli využité pri vývoji radu 380.
Význam.
Rad 169 sa mal stať základom novej koncepcie elektrických rušňov Škoda určených pre obnovu rušňového parku ČSD. Štátny dopravca by tak získal moderné rušne porovnateľné s inými strojmi svetovej produkcie, vrátane tých západných. Politické a ekonomické udalosti na prelome 80. a 90. rokov však ich vývoj zastavili. A tak prvým elektrickým rušňom dodaný Českým dráham od ich vzniku v roku 1993 je až rad 380.

</doc>
<doc id="524419" title="Amyotrofická laterálna skleróza" url="https://sk.wikipedia.org/wiki?curid=524419">
Amyotrofická laterálna skleróza

Amyotrofická laterálna skleróza (skratka ALS, známa aj ako Lou Gehrigova choroba alebo choroba motoneurónov) je progresívne, smrteľné, neurodegeneratívne ochorenie centrálnej nervovej sústavy, ktorého výsledkom je degenerácia a strata mozgových a miechových motoneurónov, teda buniek centrálnej nervovej sústavy, ktoré ovládajú vôľou ovplyvniteľné svalové pohyby. Kvôli tomu dochádza k postupnej svalovej slabosti až atrofii. Mozog nakoniec nie je schopný ovládať väčšinu svalov a pacient zostáva paralyzovaný, pri zachovaní psychických a mentálnych schopností. Etiológia ochorenia nie je známa. 
Rozlišujú sa tri formy ALS, a to sporadická, familiárna a guamská. Najčastejšia je sporadická forma; familiárna forma (5-10%) predpokladá častejší výskyt v rámci rodiny, teda dedičný pôvod. Tretia forma odkazuje na mimoriadny výskyt ochorenia na tichomorskom ostrove Guam v 50. rokoch 20. storočia. 
Medzi príznaky ranej formy ALS patrí zvýšená svalová slabosť, zvlášť v rukách a nohách, postihnutie reči, prehĺtania a dýchania. Incidencia ochorenia je 1:50 000, kým prevalencia je 1:17 000. Rýchlosť, akou choroba postupuje, je individuálna. Priemerný čas sa uvádza 2 - 4,3 roka, pričom približne 25% pacientov prežije päť, 8-16% desať a 5% žije dvadsať rokov. 
Pre ALS neexistuje žiadna známa kauzálna liečba. Dostupné lieky sa zameriavajú predovšetkým na zmiernenie ťažkostí a prevenciu komplikácií.
Určité nádeje sa vkladajú do liečby s pomocou mezenchymálnych kmeňových buniek. Niekoľko vedeckých štúdií našlo štatistickú koreláciu medzi ALS a niektorými poľnohospodárskymi pesticídmi.
Ochorenie, známe aj ako "Lou Gehrigova choroba", získalo pomenovanie po slávnom baseballovom hráčovi New York Yankees, Lou Gehrigovi, ktorému ALS diagnostikovali v roku 1939. Medzi súčasné osobnosti postihnuté ALS patrí gitarista Jason Becker alebo už zosnulý Stephen Hawking.

</doc>
<doc id="524445" title="Cintorín Vrakuňa" url="https://sk.wikipedia.org/wiki?curid=524445">
Cintorín Vrakuňa

Cintorín Vrakuňa je cintorín v Bratislave, mestskej časti Vrakuňa na Gagarinovej ulici. Do roku 2013 mal názov Cintorín Ružinov (hovorovo Ružinovský cintorín). 
Stavať sa začal v roku 1972, prvý človek tu bol pochovaný až v roku 1980. Napriek tomu, že sa nenachádza v Ružinove, dostal názov Cintorín Ružinov, lebo sa predpokladalo pochovávanie zosnulých najmä z tejto mestskej časti. 
27. marca 2013 poslanci mestského zastupiteľstva rozhodli tesnou väčšinou o premenovaní, pričom hlasovanie iniciovali vrakunskí poslanci.

</doc>
<doc id="524529" title="Ostriež zelenkastý" url="https://sk.wikipedia.org/wiki?curid=524529">
Ostriež zelenkastý

Ostriež zelenkastý (iné názvy: ostriež zelenkavý, (staršie) ostriež obyčajný alebo ostriež riečny; ) je sladkovodná lúčoplutvová ryba z čeľade ostriežovité (Percidae), u ktorej nie je zákonom stanovená najmenšia lovná miera.
Opis.
Telo je pomerne vysoké. Na chrbte sa nachádzajú dve samostatné chrbtové plutvy. V prvej sa nachádza 17 – 23 tvrdých lúčov, v druhej 1 – 2 tvrdých a 13 – 16 mäkkých lúčov. Brušné, análne a chvostové plutvy majú zvyčajne červenkastý nádych. Ústa sú tzv. koncové. Šupiny sú drobné, ostré a ktenoidné. Na bokoch sú výrazné tmavé priečne pruhy. Dorastá do maximálnej dĺžky okolo (veľmi výnimočne môže dorásť až cez a s hmotnosťou okolo ), tam kde sa mu nedarí dobre trieť alebo je na neho silný prúd alebo veľký tlak ostatných dravcov a nedostatok prirodzených úkrytov, tak zvyčajne tvoria zakrpatené formy. Najvyššia uvádzaná hmotnosť činí .
Výskyt.
Obýva stojaté aj tečúce vody. Je rozšírený prakticky v celom miernom páse Európy, vyskytuje sa aj v Ázii. Tento ostriež sa aklimatizoval napríklad aj v Austrálii, Južnej Afrike alebo na Novom Zélande.
Potrava.
Ostriež patrí medzi riečne dravce. Tvorí kŕdle, v ktorých napáda menšie, či choré ryby, niekedy tiež rovnakého druhu. Jeho hlavnú potravu tvorí živočíšna zložka, najmä dážďovky, bezstavovce a rybí poter.
Športoví rybári lovia tradične ostrieže na dážďovky, múčne, či biele červy. Veľmi obľúbený je potom tiež lov na prívlač (t. j. na woblery, rotačný blyskáč, twistery, či gumové nástrahy). Jeho zábery bývajú veľmi prudké.
Rozmnožovanie.
Trenie prebieha od marca do júna, pri teplote vody okolo 8 °C. Samica kladie ikry na vodné rastliny alebo iné potopené predmety. Ikry sú spojené do väčších šnúrkovitých útvarov. Ostriež zelenkastý rovnako ako jeho poddruh "Perca flavescens" má ikry spojené v dlhých pásoch, ktoré sa ľahko zachytia na kameňoch a opadaných vetvách v plytkých a pomaly tečúcich vodách.

</doc>
<doc id="524680" title="Margot Fonteyn" url="https://sk.wikipedia.org/wiki?curid=524680">
Margot Fonteyn

Dáma Margot Fonteyn de Arias, (rod. "Margaret „Peggy“ Evelyn Hookham"; 18. máj 1919, Reigate, Spojené kráľovstvo21. február 1991, Panama, Panama) bola anglická balerína (titulovaná "prima ballerina assoluta"), uznávaná za jednu z najlepších baletiek Spojeného kráľovstva.
Život.
Narodila sa ako Margaret Evelyn Hookham (prezývka Peggy) 18. mája 1919 v meste Reigate v anglickom grófstve Surrey do rodiny Felixa Johna Hookhama (18891975), britského banského inžiniera, zamestnanca spoločnosti British-American Tobacco Company Ltd., a Hildy Acheson rod. Fontesovej (18941988), ktorá bola írsko-brazílskeho pôvodu. Vo veku piatich rokov ju matka prihlásila na výučbu baletu u Grace Bostulowej v londýnskej štvrti Ealing. V ôsmych rokoch sa s rodičmi presťahovala do Číny, kde študovala balet pod vedením ruského emigranta Georgea Gontcharova v Šanghaji. 
Po návrate do Londýna v jej štrnástich rokoch nastúpila do školy baletnej spoločnosti Vic-Wells Ballet (od roku 1939 Sadler's Wells Ballet, dnes The Royal Ballet). Ako profesionálna balerína debutovala v roku 1934 v postave snehovej vločky v balete "Luskáčik" (v produkcii Vic-Wells Ballet uvedené ako "The Nutcracker") a svoju prvé sólové rolu získala v predstaveniach "Les Sylphides" (1934) a "The Haunted Ballroom" (1935). V roku 1934 si taktiež osvojila umelecké meno Margot Fontes. 
Po tom, čo v roku 1935 odišla z Vic-Wells Ballet primabalerína Alicia Markova, Fontesu obsadila uvoľnenú pozíciu. Zakladateľka a riaditeľka Ninette de Valois ju spolu s baletníkom Robertom Helpmannom, choreografom Fredericom Ashtonom a hudobným režisérom Constantom Lambertom považovala za kľúčovú osobu k budovaniu úspechu Vic-Wells Ballet. Pretože Valois považovala za potrebné, aby jej primabalerína vystupovala pod novým umeleckým menom, Fontes si pozmenila svoje umelecké priezvisko na Fonteyn.
Osobný život.
6. februára 1955 sa v Paríži zosobášila s panamským diplomatom Robertom Emiliom Ariasom.
Pamiatka.
17. novembra 2009 bol vo Westminsterskom opátstve osadený pamätný kameň s menami zakladateľov The Royal Ballet (Ninette de Valois, Frederick Ashton, Contant Lambert, Margot Fonteyn).

</doc>
<doc id="524789" title="Predhovor k evanjeliáru" url="https://sk.wikipedia.org/wiki?curid=524789">
Predhovor k evanjeliáru

Predhovor k evanjeliáru alebo Predslov k evanjeliáru je traktát, ktorý Konštantín Filozof napísal ako výklad zámeru a prekladateľských princípov svojej tvorby. Toto dielo bolo pôvodne napísané po grécky a neskôr bolo preložené do staroslovienčiny. Text obhajoval slovanský preklad evanjeliára.
Predhovor k evanjeliáru nezachoval sa celý, úryvky z neho sa našli v tzv. Hilferdingovom macedónskom cyrilskom liste. Rukopis je veľmi porušený, ani jeden riadok pergamenového listu nie je v poriadku. Pochádza zo Severného Macedónska z 11.-12. storočia.
Pôvodne sa pokladal „za výťah z predhovoru Jána Exarchu k prekladu spisov Jána Damascénskeho“. Realita je však iná: Ján Exarcha vo svojom preklade diela Jána z Damasku citoval časť Predhovoru k evanjeliáru, bez toho aby menovite uviedol Konštantína Filozofa ako autora.
Obsah.
Zo zachovaného úryvku nie je jasné, čo bolo na predchádzajúcich stranách. Text „vysvetľuje zásady, podľa ktorých prekladal evanjelium“ … [hlavná požiadavka] „je vystihnúť vlastnými prostriedkami jazyka, do ktorého sa prekladá, všetky významové odtienky pôvodného textu. Preklad teda nemá byť otrocky verným, ale má byť z jazykového hľadiska správny a nesmie posúvať významy originálu“. 
Konštantín poznal preklady evanjelií do východných jazykov, konkrétne spomína sýrsky (nestoriánsky) preklad. Menovite cituje list Cyrila Alexandrijského Eulogiovi.
V Predhovore sa „objavuje niekoľko závažných zhôd s prekladateľskými zásadami Hieronyma, ako ich poznáme z jeho listov a úvodov k prekladom niektorých biblických kníh. Je to najmä zásada prekladania podľa zmyslu…“. Toto tvrdenie podporuje výrokmi sv. Pavla a Dionýziosa Areopagitu.

</doc>
<doc id="524856" title="Wojciech Szczęsny" url="https://sk.wikipedia.org/wiki?curid=524856">
Wojciech Szczęsny

Wojciech Tomasz Szczęsny (* 18. apríl 1990) je poľský futbalový brankár, ktorý v súčasnej dobe hrá v talianskej Serii A za klub Juventus Turín.
Začiatky.
Predtým, než Wojciech začal hrávať futbal venoval sa spoločenskému tancu a neskôr exceloval v hode oštepom. Jeho otec Maciej bol taktiež poľským národným brankárom.
Klubová kariéra.
Legia Varšava.
Szczęsny začal trénovať v Agrykole Varšava už ako mladý chlapec. Tréner Legie, Krzysztof Dowhań, bol tak ohromený talentom mladého brankára, že mu umožnil zúčastniť sa sústredenia s Legiou a následne sa stal vo veku 15 rokov hráčom prvého tímu.
Arsenal.
V roku 2006 sa pripojil k akadémii Arsenalu. V sezóne 2008-2009 sa prebojoval do rezervného tímu, avšak v novembri 2008, sa ťažko zranil a chýbal päť mesiacov. Szczęsny sa objavil na lavičke prvého tímu počas zápasu FA Premier League proti Stoke City FC v 2009. Svojho debutu v drese Arsenalu sa dočkal na začiatku sezóny 2009-2010 s číslom 53.
Brentford.
20. novembra 2009 Szczęsny vstúpil do tímu Brentford na mesačné hosťovanie. Szczęsny odohral svoj ​​piaty zápas za Brentford dňa 12. decembra 2009, proti Leedsu United v ktorom dostal ocenenie "Muž zápasu". 22. decembra, sa Arsenal FC dohodol na predĺžení hosťovania do 17. januára 2010, no nakoniec bolo hosťovanie predĺžené až do 31. mája 2010.
Reprezentácia.
Wojciech Szczęsny zažiaril v priateľskom zápase proti Nemecku 6. septembra 2011. Konečný výsledok bol 2:2, ale Szczęsny mal minimálne 8 kľúčových zákrokov, ktorými zabránil ďalším gólom vo svojej sieti. Jeho výkon ocenil aj Oliver Kahn.Wojciech Szczęsny stále chytá za poľskú reprezántaciu.

</doc>
<doc id="524877" title="Pomník Sándora Petőfiho" url="https://sk.wikipedia.org/wiki?curid=524877">
Pomník Sándora Petőfiho

Pomník Sándora Petőfiho je národná kultúrna pamiatka, ktorá sa teraz nachádza v bratislavskej Medickej záhrade na Špitálskej ulici. Pomník je zapísaný v Ústrednom zozname pamiatkového fondu (pod číslom 263/3). Za národnú kultúrnu pamiatku bol objekt vyhlásený 23. októbra 1963.
História pomníka.
Okolo roku 1899 navrhol Spolok novinárov postaviť Petőfiho sochu aj v Bratislave. Pôvodne mal pomník vyhotoviť maďarský sochár pochádzajúci z Bratislavy Ján Fadrusz. Ten v roku 1902 mestu oznámil, že Petőfiho sochu zhotoví na vlastné náklady. Zdravotný stav sa mu však začal rapídne zhoršovať a pred začatím prác v roku 1903 zomrel. Práce na pomníku sa napokon ujal jeho študent Béla Radnai, ktorý zákazku získal vo verejnej súťaži. Bratislavčania zostavili tzv. „výbor pre sochu“ a vypísali verejnú súťaž. Zo štyridsiatich štyroch prihlásených prác porota vyhodnotila ako najlepší práve projekt Bélu Radnaiho. K úspechu mladého sochára prispelo aj to, že dlho pracoval v budapeštianskej dielni Fadrusza v budínskej časti Naphegy – najprv ako pomocník, neskôr spolupracovník. 
V roku 1911 teda pomník vyhotovil a dňa 8. septembra (alebo 11. septembra) toho istého roku ho aj slávnostne odhalili. Pomník tohto známeho maďarského básnika slovenského pôvodu vtedy umiestnili pred Slovenské národné divadlo na Hviezdoslavovom námestí. Po prvej svetovej vojne a vzniku ČSR však bolo mesto nútené pomník rozobrať a umiestniť do podzemia Grasalkovičovho paláca.
V roku 1956 alebo 1957 však pomník opätovne poskladali a uložili do Sadu Janka Kráľa – najskôr stál v centre parku, no neskôr, po inštalovaní sochy Janka Kráľa, pomník preložili. Na tomto mieste ho okrem poveternostných podmienok roky ničili aj vandali. 
V roku 2002 sa pomník dočkal rekonštrukcie a tiež aj nového miesta – preložili ho do Medickej záhrady, kde stojí dodnes.
Architektúra pomníka.
Na základnom podstavci pomníka je umiestnený druhý, rozlohovo menší podstavec, na ňom je postavená vzpriamená socha básnika v nadživotnej veľkosti. Básnik drží v ľavej ruke šabľu. Po spisovateľovej pravici stojí na základnom podstavci socha múzy, tvárou je otočená k básnikovi a v ľavej ruke drží palmovú ratolesť, ktorá sa vinie poza básnikov chrbát.
Pomník je vyrobený z bieleho mramoru.

</doc>
<doc id="524982" title="Ian Wright" url="https://sk.wikipedia.org/wiki?curid=524982">
Ian Wright

Ian Edward Wright, MBE, (* 3. október 1963, Londýn, Spojené kráľovstvo) je bývalý anglický profesionálny futbalista.
Wright bol úspešným hráčom Crystal Palace FC, Arsenalu ale aj ďalších klubov. Najväčšie úspechy dosiahol s Arsenalom, s ktorým vyhral titul v Premier League, oba domáce poháre a taktiež Pohár UEFA.
Klubová kariéra.
Crystal Palace.
Wrightov veľký talent neostal bez povšimnutia a preto v auguste 1985 krátko pred svojimi 22 narodeninami podpísal zmluvu s tímom Crystal Palace FC.
Hneď v prvej sezóne si vytvoril meno v klube, keď strelil deväť gólov. Keď prišiel to tímu Mark Bright obaja vytvorili údernú silu tímu.
Wright bol povolaní do reprezentácie Anglicka B v decembri 1989, ale dvakrát zlomená holenná kosť spomalila strieľanie gólov v lige. Ale, po rekonvalescencii odohral veľmi dobrý zápas vo finále FA Cupu v roku 1990 proti Manchestru United.
V ďalšej sezóne dosiahol stí gól za Crystal Palace FC. Stal sa obávaným strelcom.
Arsenal.
Wright podpísal zmluvu s Arsenalom v septembri 1991 za čiastku £2 500 000, ktorá sa tak stala v tom čase rekordom klubu. Pri svojom debute v ligovom pohári skóroval proti Leicesteru City, a hneď v ďalšom ligovom zápase proti Southamptonu sa blysol 3 gólmi. V tej istej sezóne vyhral zlatú kopačku za najviac strelených gólov v sezóne s počtom 29.
Wright sa stal 6 sezón po sebe najlepším strelcom klubu. Okrem iných úspechov priviedol Arsenal k zisku Pohára UEFA v roku 1994, napriek tomu že v ňom nehral kvôli trestu.
Keď sa v septembri 1996 stal trénerom Arsène Wenger, Ian mal už 33 rokov. No napriek tejto skutočnosti bol plnohodnotným hráčom. V tej istej sezóne sa stal druhým najlepším strelcom ligy s 23 gólmi.
Jeho posledným gólom na štadióne Highbury bol gól proti Barnsley F.C. 4. októbra 1997 a bol to jeho gól číslo 300 v kariére. Posledný gól vo farbách Gunners zaznamenal 6. januára 1998 proti West Hamu.
Reprezentačná kariéra.
Wright si odbil debut za Anglicko vo februári 1991 pri víťazstve 2:0 proti Kamerunu.
Ian pokračoval v pomoci Anglicku sa kvalifikovať na MS 98, keď dvakrát skóroval proti Moldavsku.
Na MS 98 bol už hráčom West Hamu. V kvalifikácii na ME 2000 bol náhradníkom proti Luxembursku. Svoj posledný zápas v reprezentácii odohral o mesiac neskôr v priateľskom zápase proti Česku vo Wembley.
Referencie.
 

</doc>
<doc id="524985" title="Phil Spector" url="https://sk.wikipedia.org/wiki?curid=524985">
Phil Spector

Phil Spector, rodným menom Harvey Phillip Spector (* 26. december 1939, New York, USA – † 16. január 2021) bol americký hudobný producent.
Ako producent spolupracoval prevažne s dievčenskými vokálnymi skupinami, ako sú The Crystals alebo The Ronettes. Neskôr bol producentom albumu "Let It Be" britskej skupiny The Beatles a produkoval aj album "End of the Century" punkovej skupiny Ramones.
Jeho manželkou bola niekoľko rokov speváčka Ronnie Spector. V roku 1989 bol uvedený do Rock and Roll Hall of Fame. V roku 2003 zastrelil herečku Lanu Clarkson, za čo bol roku 2009 odsúdený na devätnásť rokov väzenia.

</doc>
<doc id="525007" title="Béla Illés" url="https://sk.wikipedia.org/wiki?curid=525007">
Béla Illés

Béla Illés (* 22. marec 1895, Košice † 5. január 1974, Budapešť, Maďarsko) bol ľavicovo orientovaný maďarský prozaik a novinár. Jeho diela boli preložené do viacerých jazykov sveta. Vo svojich dielach čerpal námety z prostredia Podkarpatskej Rusi a z bojov maďarskej a sovietskej armády v 2. svetovej vojne.
Roku 1916 ukončil univerzitu a získal titul doktor práv. V prvej svetovej vojne bojoval na rumunskej, albánskej a talianskej fronte. Po vojne, po krátkom pobyte vo Viedni, sa presťahoval do Sovietskeho zväzu, kde začínal ako robotník vo fabrike, neskôr sa stal členom "Zväzu sovietskych spisovateľov". V druhej svetovej vojne bojoval v Červenej armáde. Do Maďarska sa vrátil v roku 1945, kde sa venoval spisovateľskej činnosti.

</doc>
<doc id="525182" title="KMail" url="https://sk.wikipedia.org/wiki?curid=525182">
KMail

KMail je emailový klient pre Linux a ďalšie unixové systémy. Je súčasťou balíka aplikácií Kontact. Vďaka tomuto môže plne využívať jeho ostatné komponenty a naopak. Podporuje voliteľné zobrazovanie HTML emailov, možno používať IMAP.
Zaujímavé funkcie.
Stojí za pozornosť možnosť jednoduchého nastavenia vlastnej ikonky ku každému emailovému priečinku, príjemnou vlastnosťou je zobrazenie ikonky odosielateľa v hlavičke emailu, ak máte túto ikonku nahranú v adresári KAddressBook. Využitie týchto vlastností je zobrazené na screenshote programu.
Ďalšou zaujímavou funkciou je upozornenie na zabudnutú prílohu. V prípade, že sa v texte e-mailu objaví jedno z definovaných kľúčových slov (attachment, príloha, …) a žiadna príloha nie je priložená, klient zobrazí dialógové okno, ktoré na tento fakt upozorní.

</doc>
<doc id="525461" title="Santiago Ramón y Cajal" url="https://sk.wikipedia.org/wiki?curid=525461">
Santiago Ramón y Cajal

Santiago Ramón y Cajal (* 1. máj 1852, Petilla de Aragón, Španielsko - † 17. október 1934, Madrid) bol španielsky histológ, lekár a nositeľ Nobelovej ceny za fyziológiu a medicínu (1906) za štúdium štruktúry nervovej sústavy. Je považovaný za jedného zo zakladateľov modernej vedy o nervovom systéme.
Životopis.
Vyučil sa za obuvníka. Študoval na výtvarnej škole odkiaľ ho vyhodili pre karikovanie profesorov. Otec anatóm ho priviedol k medicíne. V roku 1873 promoval na univerzite v Zaragoze, kde jeho otec prednášal anatómiu.
V roku 1877 spravil doktorát z medicíny v Madride. V roku 1879 sa oženil so Silveriou Fañanás García, narodili sa im štyri dcéry a traja synovia. V roku 1883 dostal miesto profesora anatómie na univerzite vo Valencii, v roku 1887 sa stal profesorom v Barcelone a v roku 1892 sa stal profesorom histológie v Madride, kde bol v roku 1899 menovaný za riadieľa ústavu pre biologický výskum "Instituto Nacional de Higiene". V roku 1922 založil "Laboratorio de Investigaciones Biológicas", neskôr premenované na "Instituto Cajal".
Jeho najdôležitejšie práce sa týkajú štruktúry centrálnej nervovej sústavy. Jeho ilustrácie mozgových buniek sa stále používajú na účely vzdelávania a odbornej prípravy.
V mikroskopickej anatómii bol po ňom pomenovaný typ neurónov mozgovej kôry – "horizontálne nervové bunky Ramóna y Cajal". V stene čreva opísal Ramón y Cajal zvláštnu populáciu buniek, o ktorých predpokladal, že majú charakter nervových buniek, keďže ich bolo možné zobraziť metódami bežne používanými v neurohistológii. Až neskôr sa ukázalo, že aj keď tieto bunky nemajú charakter nervových buniek, zohrávajú veľmi dôležitú úlohu v peristaltike ako tzv. udávače kroku (z angl. pacemaker cells). Na počesť Ramóna y Cajala boli eponymicky pomenované ako intersticiálne Cajalove bunky

</doc>
<doc id="525609" title="Hannibal (seriál)" url="https://sk.wikipedia.org/wiki?curid=525609">
Hannibal (seriál)

Hannibal je americký psychologický triler a hororový seriál. Vysielala ho americká NBC od 4. apríla 2013 do 29. augusta 2015.
Seriál a postavy sú založené na románe Červený drak od Thomasa Harrisa.
Na Slovensku sa seriál vysiela od 22. septembra 2014.
Dej.
Will Graham je poverený Jackom Crawfordom, špeciálnym agentom FBI, vyšetrovaním zmiznutí 8 dievčat z Minnesoty. Graham pomáha FBI aj s vyšetrovaním niekoľkých ďalších vrážd. Crawford sa rozhodne, aby s Grahamom spolupracoval psychiater Hannibal Lecter, o ktorom však netušia, že je sériový vrah.
Série a časti.
Každá časť prvej série nesie názov podľa francúzskej kuchyne, časti druhej série podľa kuchyne japonskej, prvých 7 častí tretej série podľa talianskej kuchyne, nasledujúcich 5 podľa série malieb Williama Blaka a názov poslednej časti je citácia z knihy Zjavenia apoštola Jána 6, 16.

</doc>
<doc id="525620" title="Dale Russell" url="https://sk.wikipedia.org/wiki?curid=525620">
Dale Russell

 
Dale Alan Russell (* 27. december 1937, San Francisco, Kalifornia, USA† 21. december 2019) bol americký paleontológ a geológ.
Životopis.
Študoval na University of Oregon (1958), University of California v Berkeley (magister 1960) a v roku 1964 promoval na Columbia University z geológie. Ako doktorand bol v rokoch 1964/1965 na Yale University.
Od roku 1965 bol kurátorom pre paleontológiu v Canadian Museum of Nature v Ottawe, kde sa stal v roku 1977 riaditeľom oddelenia paleobiologie. Od roku 1995 pôsobil ako "Senior Curator" v prírodovednom múzeu North Carolina State University.. Súčasne bol aj profesorom na fakulte geológie a následne pôsobil ako "Adjunct Professor" na California State University v Sacramente. V roku 1996 dostal "Bancroft Award" od "Royal Society of Canada".
Zúčastnil sa vykopávok dinosaurov v Alberte (Dinosaur Provincial Park) a v 80-tych rokoch uskutočnil spolu s P. J.Curriem a Dongom spoločný kanadsko-čínsky projekt vykopávok dinosaurov.. Preslávil sa napríklad popisom veľkého teropóda (dravého dinosaura) rodu Daspletosaurus.. Popísal aj veľa ďalších dinosaurov, napríklad "Archaeornithomimus", "Berberosaurus", "Lurdusaurus", "Sigilmassasaurus" či "Sinornithoides".
Ako jeden z prvých tiež vyslovil domnienku, že dinosaury mohli byť vyhubené z mimozemských príčin (tj. dopad meteoritu, kométy, kozmického žiarenia a pod.). Je tiež spojený s kontroverznou myšlienkou,že v prípade prežitia konca geologického obdobia kriedy (pred 65 miliónmi rokov) by dinosaury mohli prejsť sapientačnou fázou a premeniť sa v inteligentné bytosti, ktoré Russell nazýva dinosauroidi.. Jeho predstava takých hypotetických bytostí (ktorá vyústila v model, zhotovený roku 1982) však bola z viacerých strán kritizovaná (najmä preto, že bola značne antropomorfická).
Publikoval aj o vplyve paleontologického výskumu na otázky mimozemského života.

</doc>
<doc id="525791" title="Slovenská správa ciest" url="https://sk.wikipedia.org/wiki?curid=525791">
Slovenská správa ciest

Slovenská správa ciest (skrátene "SSC") je samostatná rozpočtová organizácia zriadená 1. januára 1996 Ministerstvom dopravy, pôšt a telekomunikácií Slovenskej republiky, ktorá vykonáva správu ciest I. triedy a súvisiacich pozemkov vo vlastníctve Slovenskej republiky vrátane investorskej činnosti pre cesty I. triedy a pre diaľnice, rýchlostné cesty, cesty I., II. a III. triedy (podľa cestného zákona označené ako „cestné komunikácie“) tieto činnosti:
Sídli v Bratislave na Miletičovej ulici č. 19. Svoju činnosť vykoná aj prostredníctvom štyroch dislokovaných organizačných jednotiek nazvaných Investičná výstavba a správa ciest (skrátene "IVSC") v štyroch mestách: Bratislave, Žiline, Banskej Bystrici a Košiciach.
Generálnym riaditeľom SSC je v súčasnosti Ing. Ivan Rybárik.
História.
Slovenská správa ciest vznikla zlúčením viacerých organizácií a inštitúcií pôsobiacich v oblasti investičnej výstavby a správy ciest. V roku 1995 vznikla Slovenská správa ciest z bývalého Riaditeľstva diaľnic, ku ktorej boli v roku 1996 pričlenené bývalé Okresné správy ciest, Cestné investorské útvary a Ústav cestného hospodárstva a dopravy. 
Tieto fúzie sa odrazili aj na dlhé roky vo vnútornej štruktúre SSC a spôsobe jej fungovania. Agenda výstavby a správy diaľnic bola oddelená od výstavby a správy ciest. Z Riaditeľstva diaľnic vznikli odbor prípravy a výstavby diaľnic a odbor správy a prevádzky diaľnic, pod ktorý spadalo vtedajších šesť stredísk správy a údržby diaľnic (SSÚD). Bývalé krajské cestné investorské útvary sa transformovali na investorské útvary pod metodickým riadením odboru investícií ciest a bývalých 36 okresných správ ciest prešlo pod metodické riadenie nového odboru správy a prevádzky ciest. Pracovníci bývalého Ústavu cestného hospodárstva a dopravy sa začlenili do SSC ako úsek dopravného plánovania a rozvoja a útvar cestnej databanky.
V roku 2004 boli cesty II. a III. triedy delimitované na samosprávne kraje, vrátane majetku stredísk správy a údržby ciest.
V roku 2005 vznikla Národná diaľničná spoločnosť, na ktorú štát previedol diaľnice a rýchlostné cesty a z SSC majetok stredísk správy a údržby diaľnic a rýchlostných ciest.

</doc>
<doc id="525831" title="Ivan Mládek" url="https://sk.wikipedia.org/wiki?curid=525831">
Ivan Mládek

Ing. Ivan Mládek (* 7. február 1942, Praha) je český hráč na bendžo, spevák, zabávač, textár, hudobný skladateľ, komik, kresliar, humorista a vynálezca.
Život.
Narodil sa roku 1942 v Prahe. Vyrastal v úradníckej rodine v Holešovicích. Jeho otec bol právnikom. Ivan Mládek absolvoval strednú priemyselnú školu strojnú a potom Vysokú školu ekonomickú. Na VŠE bol okrem iných aj spolužiakom Václava Klausa. Od roku 1966 verejne vystupoval s rôznymi súbormi z oblasti jazzu a country music (skupiny: Storyville Jazz, K.T.O., White Stars a Mustangové). V roku 1968 emigroval do Francúzska, kde sa živil hraním na banjo a balalajku v ruských kabaretoch. Po pol roku sa vrátil do Česko-Slovenska a od začiatku 70. rokov 20. storočia vystupoval s vlastnou kapelou Banjo Band, kde hrá na tenorové bendžo a spieva. Je autorom viac než 400 piesní, píše humoristické poviedky, recesistické rozprávky a scenáre, kreslí humorné obrázky a vtipy. Televíznym divákom je známy ako moderátor a spoluautor zábavných programov "Čundrcountry show" a "Country estráda". Televízna stanice TV Barrandov vysiela jeho sitkom "Cyránův ostrov" a "Noha 22".
Hity.
Niektoré z piesní Ivana Mládka sa stali veľmi známymi a populárnymi, a to aj v blízkom zahraničí. Medzi jeho známe hity patria napríklad:

</doc>
<doc id="525865" title="Tunel Karpaty" url="https://sk.wikipedia.org/wiki?curid=525865">
Tunel Karpaty

Tunel Karpaty je plánovaný diaľničný tunel na úseku diaľnice D4 Rača – Stupava. Nachádzať by sa mal na diaľnici D4, tzv. Nultom obchvate Bratislavy. Technická štúdia z roku 2015 predpokladá jeho dĺžku na , čím by sa mal stať najdlhším diaľničným tunelom na Slovensku a zároveň druhým najdlhším dvojrúrovým tunelom v Európe po nórskom tuneli Ryfast. Realizácia je závislá od ďalšieho priebehu prípravy, najmä posudzovania vplyvov stavby na životné prostredie ako aj od možnosti financovania. Na podnet ministerstva dopravy sa však majú vypracovať nové štúdie, ktoré by preskúmali vhodnosť tohto variantu v porovnaní s výstavbou iných tunelových prepojení popod Malé Karpaty, napríklad z Lamača do Rače a popod Pezinskú Babu.
Podľa štúdie sa po vybudovaní úseku očakáva dopravné zaťaženie cesty 18 000 až 21 000 vozidlami za deň, kvôli čomu sa úsek stal terčom kritiky z dôvodu nerentabilnosti takej drahej stavby; odhadovaná cena stavby v štúdii predstavuje cez 800 miliónov eur v prípade variantu s razením pomocou celoprofilového raziaceho stroja. Výstavba tunela by však značne uľahčila dopravu do továrne Volkswagen Slovakia z východu, ktorý využíva logistický systém Just-in-time, čo značne zaťažuje okolie kamiónovou prepravou, vrátane súčasného vnútorného obchvatu Bratislavy. Dá sa tiež predpokladať, že po vybudovaní pokračovania diaľnice v Rakúsku až do Viedne by význam aj zaťaženie úseku podstatne stúpli.
V minulosti bol preferovaný variant vedenia D4 s kratším, cca dlhým rovnomenným tunelom. Tento variant sa ale stretol s nevôľou občanov a občianskymi iniciatívami voči vyústeniu tunela pri obci Marianka.
Plánované technické riešenie.
Má ísť o dvojrúrový diaľničný tunel kategórie T8,0 s návrhovou rýchlosťou /h. Východný portál má byť situovaný v terénnej depresii Račieho potoka pod východnými svahmi Vajnorskej hory. Nadväzujúci úsek dvojrúrového tunela Karpaty so smerovo rozdelenou dopravou vedie v priamej s dĺžkou v osi D4, pričom pozdĺžny sklon má stúpanie 0,70 % po , odkiaľ úsek klesá so sklonom 0,70 % až po západný, Stupavský portál. Vyústenie tunela Karpaty s celkovou dĺžkou je navrhnuté v km D4, severozápadne od obce Marianka.
V rámci technologického postupu razenia tunelových rúr tunela Karpaty sa z technického, ekonomického a ekologického hľadiska uvažovalo o dvoch alternatívach, a to razením pomocou raziaceho stroja TBM (t. j. kontinuálne razenie) alebo razenie pomocou Novej rakúskej tunelovacej metódy (NATM), teda spôsobom, akým sa v súčasnosti zhotovujú na Slovensku prakticky všetky tunely. Nevýhodou použitia NATM môže byť nutnosť príliš malého vrcholového oblúka v tuneli (iba ), ktorý ma slúžiť na lepšie odvedenie horninových vôd do Šúrskeho kanála. Ak by sa tunel zhotovoval pomocou tunelovacieho stroja, tento problém by nevznikol, pretože okamžite po vyrazení by sa pod ochranou oceľového plášťa mohli montovať prefabrikované dielcové segmenty, čím by sa zabezpečila okamžitá vodotesnosť razeného tubusu. Nevýhodou použitia TBM je asi o 10% vyššia cena a veľký objem rúbaniny spôsobený kruhovým prierezom tunela razeného s TBM. Napriek tomu je podľa štúdií odporúčaný variant s použitím TBM, ktorý predstavuje nižšie riziko pre podzemnú vodu.
Navrhované vetranie je pozdĺžne, k odsávaniu požiarnych spalín by mala slúžiť vetracia šachta. Vyrazený priestor, ktorý sa ale ocitne pod vozovkou, bude slúžiť ako kolektor pre káblové trasy, prístupová komunikácia pre zásahové jednotky a v neposlednom rade aj ako úniková chodba.

</doc>
<doc id="525957" title="Bavorský kroj" url="https://sk.wikipedia.org/wiki?curid=525957">
Bavorský kroj

Bavorský kroj bol pôvodne tradičným horským odevom pochádzajúcim z južnejalpskej časti Bavorska - z Oberbayern. Vďaka folklórnym spolkom a pracovnej migrácii sa však rozšíril aj mimo hôr. Ako mužský kroj sa označujú nohavice z jelenej kože (v nemeckom jazyku Lederhose), ženský kostým sa nazýva dirndl.
Dnes sa rozlišuje šesť druhov horského kroja:
Horský kostým však nie je v pravom slova zmysle bavorským krojom. Ten ako taký, kvôli množstvu variánt a značnej nejednotnosti, neexistuje. Kroje sú odlišné nielen v oblasti starého Bavorska, ale aj v Švábsku a Frankách, a dokonca sa odlišujú i lokálne podľa obdobia, z ktorého pochádzajú. V poslednom desaťročí je možné sledovať snahy jednotlivých regiónov o oživenie tradičnýchhistorických krojov. Rozdiely medzi lokálnymi kostýmami spočívajú často len v detailoch. Za najznámejší a najunikátnejší tradičný kroj sa považuje Dachauský kroj, ktorý je preslávený svojim precíznym spracovaním.

</doc>
<doc id="526000" title="Lederhose" url="https://sk.wikipedia.org/wiki?curid=526000">
Lederhose

Lederhose je výraz pochádzajúci z nemeckého jazyka a znamená (doslova) "kožené nohavice". Rozšírené sú najmä ako súčasť bavorského kroja alebo ako súčasť motorkárskeho oblečenia. 
História.
Koža ako materiál odolný voči chladu a vlhku sa v odievaní používa už po stáročia. Pôvod dnešných lederhose ako súčasti ľudového bavorského kroja sa datuje do 18. storočia. Mestské obyvateľstvo ich po francúzskej revolúcii využívalo vo forme nohavicovej sukne najmä ako pracovný odev. Zdrojom kože boli hlavne domestikované zvieratá ako ovce a kozy; lov na voľne žijúce zvieratá ako jeleň bol len výsadou šľachty.
Počas 19. storočia bola koža viac a viac nahradzovaná súknom. Dĺžka nohavíc sa tiež zmenila - súknové nohavice boli dlhšie. Ku koncu 19. storočia vymizli krátke nohavice dokonca aj ako pracovný odev. V roku 1883 bola založená prvá bavorská folklórna spoločnosť, s hlavnou frakciou nazývanou "Združenie pre ochranu kroja". Toto združenie však bolo mnohokrát zosmiešňované miestnymi bavorskými obyvateľmi. Miestna cirkev sa tiež obrátila proti nim, členovia združenia mali zákaz účasti na obradoch. V roku 1913 boli všetky kluby bojujúce za krátke nohavice označené za nemorálne.
"Priatelia kožených nohavíc" však mali podporu u Ľudovíta I. Rodina Wittelsbachovcov bola nadšená myšlienkou bavorského kroja. Tá vznikla v čase romantizmu. Lederhose sa teda tešili popularite hlavne vo vysokých kruhoch po celej Európe. Šľachta organizovala tzv. "roľnícke svadby", kde boli všetci hostia oblečení ako poľnohospodári. Špeciálne navrhnuté kostýmy však boli drahé a skutoční poľnohospodári si ich mohli len ťažko dovoliť. Témy sa hneď chytili aj umelci. Maliar Ludwig Richter vytvoril miniatúry, ktoré obsahovali tradičné zobrazenia regiónov - samozrejme vyššej triedy. Kráľ Maximilián II., otec Ľudovíta I., dokonca prijal myšlienku šírenia tradície krojov do nižších vrstiev. Vydal nariadenie pre "zvýšené národné cítenie, hlavne v oblasti krojov". A podobne vznikla i tzv. "lovecká móda"; Maximilián, ktorý často rád chodil na lov spolu s rakúskym cisárom Františkom Jozefom I., sa jedného dňa objavil v sivozelenom kabáte a kožených nohaviciach.
Ľudovít I. sa v rovnakom období začal venovať podpore združenia v administratívnych kruhoch. Vyzval všetky regionálne i okresné úrady na vytvorenie podobného spolku pre zachovanie tohto kostýmu. Tento krok priniesol odevu veľkú podporu, čo nakoniec presvedčilo i cirkev. V mnohých mestách v Bavorsku a Rakúsku (v Rakúsku s podporou cisárskej rodiny) sa objavil spolok tradičných krojov, ktoré prevzali myšlienku pôvodného združenia, t.j. krátke kožené nohavice ako súčasť kroja. V Mníchove bola premena sprevádzaná obrovským nadšením občanov. Prostredníctvom mestskej buržoázie sa alpské široké pracovné nohavice sa zmenili na tesné, sebaprezentujúce. Nosili sa prevažne na "výstavné účely", vždy boli sviežo prizdobené ornamentami; až verejné spolky začali tvoriť zjednodušené a "typické" štýly. Takto však bola zasiahnutá len malá časť populácie. Skutočný prielom a nárast popularity nastal po 1. svetovej vojne, keď sa vysokohorská turistika stala masovou záležitosťou. Lederhose sa stali voľnočasovým oblečením na leto, ktorý sa adaptoval každým rokom podľa aktuálnych módnych trendov.
Nacisti sa snažili lederhose vytesniť z alpského regiónu a vytvoriť tzv. "celo-nemecký kroj". Platilo, že kostýmy zdedené po otcoch sú "relikviou starých čias" a museli byť chránené. V roku 1938 bol vydaný zákaz nosiť lederhose všetkým židom. Tento zákaz bol postupne rozšírený aj na ďalšie etnické skupiny a ľudí iného regionálneho pôvodu (Poľsko, východní robotníci).
Po vojne boli v Rakúsku a Nemecku kožené nohavice najobľúbenejším detským oblečením pre chlapcov. Ich éra bola nahradená len džínsami - džínsy mali svoj pôvod v pracovnom odeve rovnako ako lederhose. Na rozdiel od lederhose sa však džínsy stretli so zvyčajným ostrým odmietaním rodičov a boli preto spájané s istým "povstaním" mládeže.

</doc>
<doc id="526053" title="Reflex (časopis)" url="https://sk.wikipedia.org/wiki?curid=526053">
Reflex (časopis)

Reflex je český týždenník vychádzajúci od 3. apríla roku 1990. Venuje sa prevažne spoločenským, politickým, kultúrnym a publicistickým témam.
História časopisu.
Časopis vznikol krátko po novembrovej revolúcii, hlavne na základe iniciatívy spisovateľa Petra Hájka. Prvé rozhovory o založení časopisu Reflex sa uskutočnili už v januári 1990 v pražskom "Klube novinárov". Pôvodné logo a grafiku grafiku časopisu vytvoril Aleš Najbrt. Vydavateľom časopisu je od roku 1993 spoločnosť Ringier ČR, a.s., resp. Ringier Axel Springer CZ a.s. - časopis sa vydáva v Česku, k dostatiu je ale tiež na Slovensku, v Belgicku, Nemecku, Rakúsku, Švajčiarsku a Luxembursku. Patrí k najčítanejším tuzemským magazínom svojho druhu (predaný náklad 64 008 výtlačkov "(02/2011, zdroj ABC ČR)", čítanosť 289 000 čitateľov "(4.Q / 2010 + Q1 / 2011, zdroj Mediaprojekt)", konkurentmi sú mu Týden a Instinkt. Únia vydavateľov udelila Reflexu titul Časopis roku 2005, 2006, 2007 a 2008 v kategórii spoločenský časopis.
V časopise od roku 1995 pravidelne vychádza dnes už legendárny komiks "Zelený Raoul", ktorého autormi sú Štepán Mareš (kresby) a redaktori Dan Hrubý, Tomáš Baldýnský a Milan Tesař (texty). V rokoch 2002 - 2008 bol v časopise publikovaný komiks "Hana a Hana". 
Od januára 2005 do decembra 2007 bol Reflex rozšírený o prílohu "EX (kulturní průvodce)", ktorá od 3. januára 2008 vychádza iba v elektronickej podobe. Dvakrát ročne vychádza samostatný titul "X (Reflex interview)", ktorý obsahuje pôvodné rozsiahle rozhovory s 10 osobnosťami z oblasti umenia, vedy, športu a politiky, ktoré pripravili popredný redaktori a fotografi časopisu Reflex. 
Jednou z aktivít Reflexu bol tzv. "Cannabis Cup", tradičná fotografická súťaž, organizovaná už od roku 2004. V rámci tejto súťaže Reflex publikoval na stránkach časopisu víťazne fotky konope, ktoré vyberala odborná porota zo stoviek prihlásených fotografií a obrázkov. V roku 2009 časopis spustil amatérsku fotografickú súťaž s názvom "AKTY X", ktorá bola zameraná na fotografiu aktov.
Existuje aj online verzia časopisu, kde je v platenej sekcii na nájdenie aktuálne tlačené vydanie aj archív starších čísiel časopisu. V roku 2010 magazín za svoju internetovú podobu získal v súťaži Křišťálová Lupa 8. miesto v kategórii média - všeobecné.

</doc>
<doc id="526206" title="Medené Hámre" url="https://sk.wikipedia.org/wiki?curid=526206">
Medené Hámre

Medené Hámre je názov bývalej osady v katastri obce Borinka v okrese Malacky. Malebná oblasť, dnes známa ako turistická lokalita a cieľ vychádzok takmer uprostred Devínskych Karpát, nesie svoje pomenovanie podľa niekdajšieho výrobného podniku na spracovanie medi, ktorý ju preslávil v blízkom i vzdialenejšom okolí.
Z dejín lokality.
Na industriálnej mape Slovenska zaujímala oblasť Bratislavy a jej okolia významné miesto. Okrem samotného mesta sa výrobné závody nachádzali aj v jeho okolí. Na svoju činnosť využívali prírodné zdroje, ktoré poskytovali neďaleké hory Malých Karpát. Významnou priemyselnou zónou sa stala napr. Mlynská dolina, kde vznikla sústava mlynov využívajúcich na svoju prevádzku energiu dolinou pretekajúceho potoka Vydrica. Nemenej významnou lokalitou bolo západnejšie ležiace údolie zvané Prepadlé ("Maygraben"), ktorým pretekal Stupavský potok.
Na tomto území vznikli už v dvadsiatych rokoch 18. storočia výrobné prevádzky na spracovanie medi a medikováčske dielne. Tie sa zameriavali na výrobu medeného riadu a iných výrobkov z tejto suroviny.
Za ich zrodom stál senátor, prešporský mešťanosta a mediarsky majster ("Kupferhammerschmiedt") Johann Mayer, ktorý tu so súhlasom Pálffyovcov, vlastníkov pajštúnsko-stupavského panstva, vybudoval výrobné prevádzky, hámre, dodávajúce na trh okrem hotových výrobkov z medeného kovu aj medené polotovary. Hámor, okrem toho, že spracúval medený šrot, využval aj medenú surovinu dovážanú z Tirolska a okolia Viedne. Podľa údajov z diela "Commentarium de rebus Ungaricis Libri XIII" od významného uhorského historika Gabriela Kolinoviča Šenkvického (1698 - 1770) hámor začal pracovať v roku 1719.
Vo vedení hámrov sa striedali ďalší členovia rodiny Mayerovcov: Johannov syn Johann Michael, Josef, Leopold a Ignác. O posledne zmieňovanom Ignácovi Mayerovi, v písomných prameňoch známom ako "Kupferhammerschmiedt Meister aus Maygraben", sa naposledy dozvedáme v roku 1819. I keď archivnych dokumentov o rodine Mayerovcov nie je veľa, v cechovnom živote Prešporka, podľa záznamov miestneho medikováčskeho cechu, hrali významnú úlohu.
Zlatá éra rozmachu a prosperity medených hámrov v Borinke sa spája s menom Theodora Weisza (1824 - 1883). Po smrti svojho svokra T. E. Madera pokračoval v obchodovaní so železiarskym tovarom. Ako úspešný obchodník a podnikateľ rozšíril svoje záujmy aj mimo Bratislavu a v roku 1858 odkúpil medené hámre v Borinke a pod názvom "PAULENSTEINER KUPFERHAMMER UND WALZWERKE THEODOR WEISZ u. ERBEN" podnikal.
V osemdesiatych rokoch 19. storočia sa podnik rozšíril prenájmom medeného hámru v obci Píla pri hrade Červený kameň a fungoval pod názvom "PAULENSTEINER UND BIEBERSBURGER KUPFERHAMMER u. WALZWERKE THEODOR WEISZ, INHABER LADISLAUS v. WEISZ". V tomto období výrobky z borinských medených hámrov sa stali obľúbenými a vyhľadávanými aj za hranicami monarchie. 
Posledným majiteľom podniku bol Theodorov syn Ladislav (1866 - 1938), ktorý ho viedol od roku 1883. 
V roku 1930 hámre v Borinke po viac ako dvestoročnej histórii výroby a prosperity zanikli. Výroba bola zastavená a budovy hámrov zbúrané a zrovnané so zemou. Zostali z nich iba zvyšky vodných náhonov vo svahu nad Stupavským potokom, budova tzv. panského domu, prestavaná budova hámorských bytov na koniareň a Kaplnka svätého Michala archanjela.
Medené Hámre dnes.
Medené Hámre sú dnes obľúbeným výletným miestom obyvateľov širokého okolia. Prístupné sú asfaltovou cestou ako aj turistickými chodníkmi z bratislavskej Rače ako aj z neďalekej Borinky, príp. Stupavy. Je tu možnosť oddychu pri neveľkej vodnej nádrži, na brehu ktorej na hranolovom podstavci stojí socha svätého Jána Nepomuckého z roku 1731.
Kaplnka svätého Michala archanjela.
Dominantnou stavbou Medených Hámrov je baroková Kaplnka svätého Michala archanjela z roku 1743. Iniciátorom výstavby malej sakrálnej stavby pre potreby tunajších obyvateľov a zamestnancov hámrov bol sám zakladateľ hámrov Johann Mayer. O jej vzniku svedčí opis dokumentu, ktorý pri príležitosti posvätenia kaplnky 28. mája 1743 vydal kanonik a prepošt Bratislavskej kapituly Ján Jozef Bajtl. Dokument sa nachádza v archíve stupavskej farnosti:
Po zániku hámrov kaplnka, podobne ako ďalšie objekty, ktoré unikli zbúraniu, chátrala. Pred jej úplným zánikom ju zachránila dôsledná rekonštrukcia v rokoch 1990 - 2003.
Kaplnka predstavuje tereziánsky typ malej vidieckej sakrálnej stavby. Jej dominantným stavebným prvkom je frontónový štít so slnečnými hodinami a drevená vežička s cibuľovou strechou. Pod šindľom pokrytou strechou po obvode stavby obieha rímsa podopieraná na rohoch kaplnky stojacimi pilastrami.

</doc>
<doc id="526598" title="Ján Juraj Kitzling" url="https://sk.wikipedia.org/wiki?curid=526598">
Ján Juraj Kitzling

Ján Juraj Kitzling (; * 1764, Čechy† február 1809, Košice) bol projektant a staviteľ Uhorskej komory, ktorý bol od roku 1789 košickým mešťanom.
Život.
Narodil sa v roku 1764 v českej časti Habsburskej monarchie. V roku 1781 viedol výstavbu vojenských skladov v Budíne. Od roku 1789 bol košickým mešťanom. V roku 1789 vykonával stavebný dozor nad výstavbou divadla, naprojektovaného Štefanom Brockým a Jozefom Jánom Tallherom. V Košiciach taktiež naprojektoval dve veže jezuitského kostola a klasicistický evanjelický kostol na Mlynskej ulici (1804). V roku 1792 mal na starosti opravu požiarom poškodeného kláštora v Jasove. Zomrel vo februári 1809 v Košiciach.

</doc>
<doc id="526710" title="Primátor hlavného mesta Slovenskej republiky Bratislavy" url="https://sk.wikipedia.org/wiki?curid=526710">
Primátor hlavného mesta Slovenskej republiky Bratislavy

Primátor hlavného mesta Slovenskej republiky Bratislavy je najvyšší výkonný orgán hlavného mesta Slovenskej republiky Bratislavy a zastupuje ho navonok. Súčasne je jeho štatutárnym zástupcom (v majetkovoprávnych veciach a pracovnoprávnych vzťahov k zamestnancom mesta) a správnym orgánom v administratívnoprávnych vzťahoch Bratislavy. Primátora volia obyvatelia Bratislavy v priamych voľbách. Je oprávnený používať primátorské insígnie (reťaz a žezlo) a štandardu primátora. Spolu s Mestským zastupiteľstvom tvoria mestské orgány Bratislavy. Sídlom primátora je Primaciálny palác.
Náplň funkcie primátora rámcovo určuje článok 9 Štatútu hlavného mesta SR Bratislavy. Predovšetkým zvoláva a vedie Mestské zastupiteľstvo a Metskú radu a podpisuje ich uznesenia, vykonáva správu Bratislavy, podpisuje jej nariadenia, podpisuje dohody, zmluvy a iné listiny, ktoré zakladajú záväzky alebo práva Bratislavy a rozhoduje vo všetkých veciach správy Bratislavy, ktoré nie sú zákonom alebo štatútom vyhradené mestskému zastupiteľstvu.
Počas neprítomnosti ho zastupuje jeho prvý námestník. Okrem neho má ešte ďalších dvoch námestníkov.
Bratislava má zdokumentovanú vyše 700 ročnú tradíciu vrcholných predstaviteľov mesta. Predchodcom primátora bol richtár (). Prvým známym richtárom bol Jakob (Jacobus), ktorý sa ním stal v roku 1280. Od roku 1879 preberá vedenie mesta mešťanosta () až do roku 1946, kedy sa funkcia už začala nazývať primátor. Prvým bol Dr. Anton Vasek.
V komunálnych voľbách dňa 15. novembra 2014 bol zvolený za primátora Bratislavy Ivo Nesrovnal, jeho prvým námestníkom bol Milan Černý. Vo voľbách 10. novembra 2018 zvíťazil Matúš Vallo (36,54 %), keď porazil Václava Mika (22,87 %) aj Iva Nesrovnala (18,42 %).

</doc>
<doc id="526836" title="Joshua Wong" url="https://sk.wikipedia.org/wiki?curid=526836">
Joshua Wong

Joshua Wong Chi-fung (, * 13. október 1996) je hongkonský aktivista, jeden z lídrov demokratických protestov v Hongkongu a zakladateľ hongkonskej študentskej skupiny "Scholarism". Študoval na United Christian College a teraz je študentom Open University v Hongkongu.
Životopis.
Narodil sa v kresťanskej rodine. Je dyslektik.
Dňa 27. septembra 2014 bol Wong jedným zo 78 ľudí zatknutých políciou pri masívnych prodemokratických protestoch. Wong zostal vo väzbe do svojho prepustenia 28. septembra 2014.
V októbri 2016 mal v Thajsku hovoriť o svojej prodemokratickej činnosti. Na letisku ho však zadržali a deportovali naspäť do Hong Kongu, údajne na žiadosť čínskych úradov.
V auguste 2017 ho apelačný súd odsúdil na 6 mesiacov odňatia slobody. Spolu s ním boli odsúdení ďalší aktivisti: Nathan Law a Alex Chow.
13. apríla 2021 bol Wong odsúdený na 4 mesiacov väzenia za nepovolené zhromažďovanie a za nosenie masky na proteste v roku 2019. Okrem toho má uložený trest 13,5 mesiaca za nepovolené zhromažďovanie za organizáciu protestov v júni 2019. Nosenie masiek na protestoch je nezákonné od roku 2019, úrady chcú zabrániť zakrývaniu identity protestujúcich. 6. mája 2021 bol Wong odsúdený ďalších 10 mesiacov za protest z júna 2020, nepovolený protest pripomínal udalosti z Námestia nebezkého pokoja v roku 1989.

</doc>
<doc id="526886" title="Krištáľové krídlo" url="https://sk.wikipedia.org/wiki?curid=526886">
Krištáľové krídlo

Krištáľové krídlo je ocenenie, udeľované každoročne od roku 1997 osobnostiam na Slovensku, ktoré dosiahli vo svojom odvetví mimoriadnu odbornosť a úspech. Organizátorom je agentúra Krištáľové krídlo spol. s r.o., ktorej konateľkou je Mária Vaškovičová.
Hlavnou myšlienkou Krištáľového krídla je podľa organizátorov „"objavovanie a vyzdvihnutie jedinečných ľudí a ich profesionálnych výkonov, ktoré si zaslúžia úctu"“.
Ocenenie sa udeľuje v kategóriách filantropia, hospodárstvo, architektúra, publicistika a literatúra, divadlo a audiovizuálne umenie, výtvarné umenie, rock pop džez, hudba, šport, medicína a veda, pričom počet kategórií sa rozrastá. V roku 2018 bola pridaná populárna hudba a inovácie a startupy.
Udeľuje sa i mimoriadna cena za celoživotné dielo, mimoriadny úspech v zahraničí, či iný významný počin.
Spôsob nominácie a vyhodnotenia.
Pri nomináciách osobností rozhoduje ich vysoká mimoriadna odbornosť v danej kategórii a zároveň výrazný úspech a prezentácia výsledkov práce, prípadne významný medzinárodný úspech, pričom dĺžka pracovného či tvorivého pôsobenia v danej oblasti nie je rozhodujúca. V priebehu roka organizátor vyzýva profesijné združenia, komory, zväzy, inštitúcie, tlačové agentúry, verejnosť, aby zasielali nominácie na osobnosti. Popri týchto spôsoboch je možné aby každý občan Slovenska navrhol vlastnú nomináciu, spĺňajúcu kritériá, ľubovoľným spôsobom, napríklad pomocou online formulára. O ocenení v každej kategórii rozhoduje porota zložená z odborníkov pôsobiacich v danej oblasti.
Ceny.
Ceny "Krištáľové krídlo" sa udeľujú každoročne v januári alebo vo februári za uplynulý rok. Odovzdávanie cien prebieha na galavečere. Cenou ja soška "Krištáľové krídlo." Autorom pôvodnej, vytvorenej zo skla a bieleho zlata, je slovensko-grécky sklár, sochár a dizajnér Achilleas Sdoukos. V roku 2020 (23. ročník) bola soška inovovaná. Nová cena z „krehkého krištáľového skla a silného bronzu“ je výsledkom odbornej spolupráce výtvarných umelcov – sochára Jána Ťapáka a dizajnéra Patrika Illa.
Nadácia Krištáľové krídlo.
Nadácia Krištáľové krídlo bola založená spoločnosťou Krištáľové krídlo, s.r.o. s cieľom pomáhať rodinám, občianskym združeniam, zdravotníckym zariadeniam a deťom, ktoré sú mentálne, zmyslovo, citovo a telesne postihnuté. Vznikla ako Nadácia Pomôže celé Slovensko a reagovala medzi prvými na povodne v roku 2010, kedy zorganizovala prvý benefičný koncert Pomôže celé Slovensko. Výsledok zbierky v čiastke cca 400 tisíc EUR bol v plnom rozsahu prerozdelený ľuďom, ktorí v dôsledku povodní prišli o strechu nad hlavou. Odvtedy každý rok Nadácia organizuje podujatie Krištáľová rallye, čo je jazda historických vozidiel po vopred určenej trase s posádkou osobností Krištáľového krídla, mediálne známych osobností a detí, ktorým Nadácia pomáha. Vyvrcholením Krištáľovej rallye je benefičný koncert a finančná zbierka pre deti s postihnutím a ich rodiny.
Galavečer a sponzori.
Ceremoniál udeľovania cien, organizátormi nazývaný slávnostný galavečer, sa každoročne uskutočňuje v nedeľu v januári alebo vo februári v priestoroch Slovenského národného divadla a je prenášaný v priamom prenose televíziou.
Galavečer 22. ročníka sa uskutočnil 27. januára 2019 v novej budove SND (v priestoroch opery). Ocenenie si odnieslo domov 11 osobností. Predsedom Veľkej poroty Krištáľového krídla bol Gabriel Csollár, predseda COOP Jednota Slovensko.
Laureáti 23. ročníka budú vyhlásení 9. februára 2020 v novej budove SND v priamom prenose na Jednotke RTVS. Nad podujatím opätovne prevzal záštitu predseda vlády SR Peter Pellegrini. Generálnym reklamným partnerom je opäť COOP Jednota Slovensko.

</doc>
<doc id="526954" title="Živých nás nedostanú" url="https://sk.wikipedia.org/wiki?curid=526954">
Živých nás nedostanú

Živých nás nedostanú je štrnásty štúdiový album slovenskej rockovej skupiny Elán, ktorý v roku 2014 vydalo hudobné vydavateľstvo Warner Music. Na výrobe tohto albumu sa ako textár najvýraznejšie podieľal Juraj Soviar, ktorý na album prispel troma textami, Pavol Jursa sa po textovej stránke podieľal na troch a po hudobnej stránke na dvoch skladbách, dvoma textami prispela dvojica Miro Jurika/Marián Brezáni rovnako ako aj Ľuboš Zeman, jedným textom prispeli aj Martin Sarvaš, Kamil Peteraj a Boris Filan. Najviac skladieb na album zložil Vašo Patejdl, troma skladbami prispel Jano Baláž, dve skladby zložil Peter Farnbauer a jednu Jožo Ráž.

</doc>
<doc id="526965" title="Ján Arpáš" url="https://sk.wikipedia.org/wiki?curid=526965">
Ján Arpáš

Ján Arpáš (* 7. november 1917, Bratislava – † 16. apríl 1976, Bratislava) bol slovenský futbalista a reprezentant Slovenska.
Klubová kariéra.
V roku 1939 prišiel z malého bratislavského klubu Donaustadt SC do ŠK Bratislava, za ktorý odohral 166 zápasov a strelil 146 gólov. Najúspešnejšie boli pre neho vojnové roky, trikrát bol kráľom strelcov slovenskej futbalovej ligy. V sezóne 1943/44 dal pri dvanástich účastníkoch v lige 33 gólov. Šimonovanom strelil šesť gólov, Ružomberku 5, päťkrát dal v jednom zápase 4 góly. V sezóne 1947/48 hral za slávny Juventus Turín s bilanciou 18 zápasov / 6 gólov. Hneď pri svojom debute skóroval dvakrát v stretnutí US Alessandria - Juventus Turín (1:3) . Cudzina a samota mu však nezachutili, v lete 1947 sa vybral domov na dovolenku a - zabudol sa vrátiť. Juventus protestoval, hráč dostal dvojročný dištanc, no po jeho skončení sa opäť objavil v belasom. 
Reprezentačná kariéra.
Ján Arpáš bol autorom historicky prvého aj posledného gólu reprezentácie Slovenska v období 1939-1944. Debutoval 27. augusta 1939 v Bratislave proti Nemecku (2:0). V poslednom zápase slovenskej reprezentácie 9. apríla 1944 s Chorvátskom (3:7) strelil všetky tri góly a stal sa prvým Slovákom, ktorý dosiahol v medzištátnom zápase hetrik.
Úspechy.
Klubové
Individuálne

</doc>
<doc id="526986" title="Tunel Bikoš" url="https://sk.wikipedia.org/wiki?curid=526986">
Tunel Bikoš

Tunel Bikoš je rozostavaný tunel rýchlostnej cesty na Slovensku s dĺžkou 1 155 m, ktorý sa bude nachádzať na rýchlostnej ceste R4 v úseku Prešov, severný obchvat I. etapa (Prešov, Sever - Prešov, Západ). Spolu s tunelom Okruhliak na susednom úseku a tunelom Prešov na diaľnici číslo 1 dotvára kompletnú trojicu prešovských diaľničných tunelov budovaných v rámci obchvatu tretieho najväčšieho mesta na Slovensku. Bikoš je vyrazený pod úpätím rovnomenného vrchu v Spišško-sarišskom medzihorí. Výstavba 1. etapy Severného obchvatu mesta Prešov sa začala v júli 2019. Víťazom súťaže na zhotoviteľa tohto úseku R4, sa stalo Združenie VÁHOSTAV-SK - TuCon - R4 Severný obchvat Prešova. Zmluvná hodnota celého stavebného diela, vrátane tunela, je 142 876 816,00 € bez DPH.
S razením tunela sa začalo 5. júna 2020, tunel bol slávnostne prerazený 27. mája 2021 a v plnom profile ma byť odovzdaný do definitívneho užívania motoristickej verejnosti v roku 2023.
Technické údaje.
Tunel Bikoš je projektovaný pre cestnú dopravu. Tvoria ho dve tunelové rúry, ľavá (západná) a pravá (východná), ktoré budú trvalo prevádzkované jednosmerne. Orientácia trasy tunela podľa svetových strán je v osi juh – sever, podľa ktorej sa rozlišujú označenia portálov tunela. Návrhová rýchlosť v tuneli je 100 km/h. Celková dĺžka pravej tunelovej rúry je 1164,5 m a ľavej tunelovej rúry 1144,5 m. Pozdĺžny sklon oboch tunelových rúr je navrhnutý ako jednosmerný, s klesaním od južného portálu smerom k severnému portálu v sklone 1,49 % (PTR) a 1,5 % (ĽTR). Priečny sklon oboch tunelových rúr je jednotný 2,5 %. Protipožiarne výklenky s hydrantmi sú navrhnuté vždy vľavo v smere jazdy vo vzdialenosti max. 150 m. SOS výklenky sú navrhnuté vždy vpravo v smere jazdy vo vzájomnej vzdialenosti max. 150 m. V každej tunelovej rúre sa bude nachádzať 7 PV a 7 SOS výklenkov. Medzi ďalšie vybavenie tunela patrí cementobetónová vozovka, samostatné odvodnenie vozovky, akumulačná havarijná nádrž či drenážne odvodnenie horninových vôd. Súčasťou bude aj bezpečnostné vybavenie ako zavodnený požiarny vodovod, akumulačné nádrže požiarneho vodovodu, automatická tlaková stanica, technologická centrála tunela a technologické vybavenie tunela. Vozovka bude cementobetónová so samostatným odvodnením. Tunel je razený novou rakúskou tunelovacou metódou (NRTM) s použitím mechanického rozpojovania a rozpojovania vrtno-trhacími prácami. Klesá od južného portálu smerom k severnému portálu v sklone 1,49 % (PTR) a 1,5 % (ĽTR). Priečny sklon oboch tunelových rúr je jednotný 2,5 %.
Motoristom by mal ušetriť približne 10 minút.

</doc>
<doc id="527062" title="Brigáda riadenia vzdušných operácií Zvolen" url="https://sk.wikipedia.org/wiki?curid=527062">
Brigáda riadenia vzdušných operácií Zvolen

Brigáda riadenia vzdušných operácií Vzdušných síl Ozbrojených síl Slovenskej republiky je brigáda sídliaca vo Zvolene. Brigáda je súčasťou Systému integrovanej protivzdušnej a protiraketovej obrany NATO (NATINAMDS). Veliteľom brigády je od roku 2021 plk. Ing. Miroslav Mišovic.
Dejiny.
Brigáda je najmladšou zložkou Vzdušných síl OS SR. Formálne vzniklo 1. apríla 2006 ako "Brigáda velenia, riadenia a prieskumu" spojením týchto 4 útvarov:
Od 30. novembra 2015 sa brigáda podieľa na ochrane vzdušného priestoru východnej hranice Slovenska. V októbri 2017 sa uskutočnila 100. rotácia dočasného postavenia pohotovostného systému Vzdušných síl OS SR. Prezidentka Zuzana Čaputová 25. mája 2021 brigáde zapožičala bojovú zástavu. Zapožičaná bola za „dosiahnutie výborných výsledkov vo velení a riadení vzdušných operácií, ako aj za nepretržité zabezpečovanie nedotknuteľnosti vzdušného priestoru v rámci Integrovaného systému protivzdušnej obrany Organizácie Severoatlantickej zmluvy v úzkej súčinnosti s ostatnými zväzkami a útvarmi vzdušných síl“.
Úlohy.
Úlohami brigády je:
Brigáda ma označenie vojenský útvar 3030.
Podriadené útvary.
Pirestory roty rádiolokačného prieskumu Močiar nachádzajúceho sa v Štiavnických vrchoch sú najvyššie položené miesto so stálou službou Ozbrojených síl. Bojová časť sa nachádza v nadmorskej výške 792 metrov a zabezpečovacia vo výške 730 metrov. Rota zabezpečuje nepretržitý rádiolokačný prieskum vzdušného Slovenska a tým tiež Integrovaného systému protivzdušnej obrany NATO.
Technika.
Brigáda používa túto vojenskú techniku:

</doc>
<doc id="527311" title="Milan Luhový" url="https://sk.wikipedia.org/wiki?curid=527311">
Milan Luhový

Milan Luhový (* 1. január 1963, Ružomberok) je bývalý slovenský futbalista a reprezentant Česko-Slovenska.
Klubová kariéra.
Milan Luhový prišiel ako 18-ročný z Púchova do Slovana Bratislava, kde začínal v útoku s majstrami Európy z Belehradu Mariánom Masným a Jánom Švehlíkom. S mužstvom získal dve víťazstvá v Slovenskom pohári a v roku 1982 aj v Česko-slovenskom pohári. Po absolvovaní základnej vojenskej služby v Dukle Praha sa rozhodol ostať v armádnom klube, s ktorým vybojoval ďalšiu pohárovú trofej a postup do semifinále Pohára víťazov pohárov v sezóne 1985/86. Dvakrát sa stal kráľom ligových strelcov, pričom v sezóne 1988/89 útočil na prvenstvo v súťaži o Zlatú kopačku, určenú pre najlepšieho európskeho kanoniera. Po 23. kole ligy mal na konte 25 presných zásahov, v priebežnom poradí bol na 3. mieste, potom sa však zranil a posledných päť zápasov nehral.
Presadil sa aj v zahraničí, najmä v španielskej lige v klube Sporting Gijón. V sezóne 1990/91 sa so 16 gólmi stal tretím najlepším strelcom súťaže , čím výrazne pomohol svojmu klubu k postupu do Pohára UEFA po 23 rokoch. Góly strieľal tiež vo francúzskej, v gréckej a v belgickej lige.
Nevie po slovensky ani po česky, je to taký obyčajný tárajko.
Mladší brat Milana Luhového Ľubomír Luhový bol tiež najlepším strelcom čs. ligy, obaja sú členmi Klubu ligových kanonierov.
Reprezentačná kariéra.
V reprezentácii debutoval 6. októbra 1982 v Bratislave v kvalifikácii o postup na ME 1984 proti Švédsku (2:2). Prvý reprezentačný gól strelil 30. novembra 1983 reprezentácii Rumunska (1:1). Celkom odohral v mužstve Česko-Slovenska 31 zápasov a strelil 7 gólov. Zúčastnil sa záverečného turnaja MS 1990 v Taliansku, na šampionáte odohral len 14 minút v stretnutí s mužstvom , stačil sa však zapísať do streleckej listiny, v poslednej minúte upravil skóre na 5:1. Reprezentačnú kapitolu uzavrel 25. septembra 1991 v Osle v stretnutí Nórsko – Česko-Slovensko 2:3.
Úspechy.
Reprezentačné
Klubové
Individuálne

</doc>
<doc id="527609" title="Tlačová beseda" url="https://sk.wikipedia.org/wiki?curid=527609">
Tlačová beseda

Tlačová beseda (skratka TB, hovorovo tlačovka) je druh tlačovej akcie, monotematicky zameraná beseda (pracovné stretnutie), ktorej zvolávateľmi a organizátormi niekdy môžu byť novinári (buď samotnou redakciou konkrétneho masmédia alebo prostredníctvom zväzu novinárov, jeho sekcií či klubu novinárov) a ktorej účelom je erudovaná diskusia o aktuálnej problematike.
Odlišuje sa od tlačovej konferencie (TK), hoci v niektorých definíciách je tento termín pokladaný za synonymum TK. Na rozdiel od TK má TB menej formálny charakter, je časovo rozsiahlejšia (môže trvať aj dve až tri hodiny), zúčastňuje sa na nej užší okruh vybraných (menovite pozvaných) novinárov (TK je naproti tomu určená celému spektru masmédií, teda všetkým novinárom) a nie je pri nej rozhodujúca publicita, nakoľko cieľom TB nie je oznámiť nové fakty, ale "„nadviazať kontakt s viacerými ,zasvätenými’ odborníkmi z novinárskych i nenovinárskych kruhov a analyzovať aktuálny problém na základe vzájomnej výmeny poznatkov, názorov či stanovísk. "[…]" nezvykne "[sa]" otvárať iná, aj keď vysoko aktuálna téma, ktorá rezonuje v spoločnosti.“" Z toho vyplýva, že TB sa môže konať i v neskoršiu hodinu (večer, príp. v nočných hodinách), keďže naproti TK nie sú podstatné redakčné uzávierky, ale keďže TB spravidla býva vysielaná televíziou alebo rozhlasom, príp. uverejnená v periodickej tlači, dôraz a dáva vysielací čas s najvyššou sledovanosťou (prime time).
TB vedie redaktor alebo moderátor, ktorý kladie otázky (nie pozvaní hostia) a od ktorého sa vyžaduje schopnosť "„viesť diskusiu, usmerňovať rečníkov, udeľovať a brať slovo, eliminovať hrubé prejavy nepriateľstva, hádky, konfrontácie, potláčať urážky a dbať na to, aby vystúpenia hostí neslúžili na osobnú, stranícku či firemnú propagáciu, ale cieľu podujatia. "[…]" pohotovo reagovať na slová diskutujúcich, konštruktívne ich dopĺňať (nie iba opakovať povedané) a vysvetľovať čiastkové informácie, ktoré diváci a poslucháči nemusia poznať do detailov“" Priestory konania TB sú komornejšie, napr. sa koná v štúdiu za okrúhlym stolom. Dôraz sa kladie na samotnú diskusiu, ktorá má podobu skôr voľnej diskusii (v zásade sa príspevky nečítajú, hostia môžu mať prichystané kartičky s kľúčovými myšlienkami v bodoch, dôležitými údajmi, citáciami, príp. ukážky na ilustráciu – grafy ap.), ale zároveň dynamickej – jednotlivé vystúpenia by mali byť krátke, výstižné, erudované a do diskusie by mali byť zapojení všetci pozvaní hostia.

</doc>
<doc id="527824" title="Syndróm zavrhnutého rodiča" url="https://sk.wikipedia.org/wiki?curid=527824">
Syndróm zavrhnutého rodiča

Syndróm zavrhnutého rodiča, alebo aj Syndróm odcudzeného rodiča (angl. "Parental Alienation Syndrome" ("PAS")) je termín, ktorý vytvoril americký psychiater Richard A. Gardner (1931–2003) na začiatku 80. rokov 20. storočia. Definoval ho ako poruchu, ktorá sa prejavuje tým, že dieťa sústavne a neodôvodnene zľahčuje a uráža jedného z rodičov.
Príčinou má byť kombinácia faktorov, najmä indoktrinácia zo strany druhého rodiča (takmer výhradne ako súčasť sporu o zverenie dieťaťa do starostlivosti po rozvode rodičov) a vlastné pokusy dieťaťa ohovárať jedného z rodičov. Gardner tento termín predstavil v roku 1985 v článku, popisujúcom súbor príznakov, ktoré pozoroval začiatkom 80. rokov.
Gardner popísal 8 príznakov, kritérií pre určenie syndrómu zavrhnutého rodiča:
Syndrómom odcudzenia dieťaťa manipuláciou zo strany druhého rodiča, väčšinou v porozchodovej starostlivosti o deti sa komplexne zaoberal aj Richard Warshak, prominentný americký psychiater, ktorý na túto tému nakrútil špecializované inštruktážne video pre pomáhajúce profesie, rodičov a deti "Welcome back, Pluto" (Vitaj naspäť, Pluto!).
Na syndróm zavrhnutého rodiča poukazujú hlavne rodičia, ktorí po rozchode odlúčení od svojich detí. Rovnako právnici v rozvodových kauzách a odborníci, ktorí pracujú na sporných rozvodových prípadoch a poukazujú na to, že deti sú manipulované, aby si vymýšľali proti jednému z rodičov falošné obvinenia.
Podobne ako syndróm týranej ženy nie je rovnomenná diagnóza a spadá pod kategóriu psychického či fyzického týrania, rovnako syndróm zavrhnutého rodiča je popis klinických symptómov, ktoré vyjadrujú patologický jav, narušenú psychickú identitu dieťaťa, ktoré sa stalo obeťou rodičovských sporov po rozpade rodiny. V USA, po prijatí piatej edície diagnostického a štatistického manuálu DSM – V, sformulovali novú diagnózu, ktorá vychádza z klinického obrazu syndrómu zavrhnutého rodiča. Ide o kategóriu detského emocionálneho zneužívania, ktoré manuál popisuje ako „úmyselné verbálne alebo príznačné konanie rodiča, alebo opatrovníka dieťaťa, ktorého následkom, alebo predpokladaným možným následkom, je značná psychická ujma u dieťaťa.” Príklady správania programujúceho rodiča pomenuvávajú ako červené indikátory. Čím viac z nich sa prejavuje v správaní rodiča, tým je väčšia pravdepodobnosť syndrómu zavrhnutého rodiča. Výsledok 10 a viac je indikátorom syndrómu PAS.
Syndróm zavrhnutého rodiča je v niektorých prípadoch uznávaný ako diagnóza lekárskymi aj právnymi autoritami, podľa MKCH-10 ako F91.0, F92.8, F93.8. Drvivá väčšina odbornej komunity ho však považuje za problematický a nejasný .

</doc>
<doc id="527878" title="Svetový pohár vo volejbale" url="https://sk.wikipedia.org/wiki?curid=527878">
Svetový pohár vo volejbale

 
Svetový pohár vo volejbale je prestížne medzinárodné podujatie národných družstiev vo volejbale, ktoré organizuje Medzinárodná volejbalová federácia (FIVB). Podujatie vzniklo v 60. rokoch s cieľom vyplniť medzeru medzi dvoma najväčšími volejbalovými podujatiamiolympijskými hrami a majstrovstvami sveta. Jeho história siaha do roku 1965, kedy sa v Poľsku uskutočnil prvý turnaj Svetového pohára, vtedy iba v mužskej kategórii. Spočiatku sa podujatie organizovalo rok po olympijských hrách. Ženy mali svoj debut o osem rokov neskôr v Uruguaji. No už od roku 1977 sa organizuje Svetový pohár, v mužskej i ženskej kategórii, v jedinej krajineJaponsku. Prebieha so 4-ročnou periodicitou.

</doc>
<doc id="528011" title="Ebolavirus" url="https://sk.wikipedia.org/wiki?curid=528011">
Ebolavirus

Ebolavirus (staršie alebo nepresné názvy: Ebola-vírus, Ebola, Sudan-Zaire-vírus) je rod vírusov (staršie sa zaraďoval nie ako rod, ale ako skupina druhov alebo druh z rodu Filovirus) z čeľade filovírusy (Filoviridae). Spôsobuje chorobu ebola.
Charakteristika.
Ebolavirus je obalený RNA vírus s priemerom 80 nm (staršie zdroje uvádzajú trochu menší priemer). Spravidla má dlhý, vláknitý tvar, vlákno môže byť aj rozvetvené; priemerná dĺžka je 790 – 980 nm, maximálna dĺžka je 14000 nm. Vírus však môžu mať aj tvar U, tvar 6 alebo tvar kruhu. Na povrchu Ebolavirusu sú 15 nm dlhé výbežky.
Genóm je tvorený jedným vláknom nesegmentovanej RNA negatívnej polarity s Mr 4.106. Helixový kapsid má priemer 50 nm. Virióny obsahujú najmenej sedem bielkovín, štyri z nich sú spojené s vírusovým nukleoproteínovým komplexom, jediný glykoproteín je vložený do obalu.
Ebolavirus je geneticky najviac príbuzný s vírusmi z čeľade filovírusy (Filoviridae), t.j. s vírusmi z rodu Marburgvirus (objavený v roku 1967, spôsobuje marburskú vírusovú chorobu) a rodu Cuevavirus (popísaný v roku 2011). Vzdialenejšie je Ebolavirus najviac príbuzný s paramyxovírusmi (tie spôsobujú mumps a osýpky). 
Pokiaľ ide o jednotlivé druhy vírusu, vývojovo od seba najvzdialenejšie sú Zaire ebolavirus a Reston ebolavirus. Príbuzné sú naopak Sudan Ebolavirus a Reston ebolavirus na jednej strane a Tai Forest ebolavirus, Bundibuyo ebolavirus a Zaire ebolavirus na strane druhej.
Inaktivovať vírus možno polhodinovým účinkom teploty 60 °C, ultrafialovým a gama žiarením, 1% roztokom formalínu alebo betapropiolaktónom.
Ďalej pozri článok o chorobe – choroba vyvolaná vírusom Ebola.
Systematika.
ICTV 2016.
Rod Ebolavirus:
Databáza NCBI uvádza okrem toho niekoľko incertae sedis.
Staršia systematika.
ICTV.
Od roku 1987 sa dnešný rod Ebolavirus klasifikoval ako druh „Ebola virus“ (v slovenčine spravidla „Ebola“ alebo „Ebola-vírus“) patriaci do rodu „Filovirus“ (do ktorého patril aj druh „Marburg virus“).
V roku 1995 bol druh „Ebola virus“ nahradený troma druhmi „Ebola virus Reston“, „Ebola virus Sudan“ a „Ebola virus Zaire“, ktoré naďalej patrili pod rod „Filovirus“ (do ktorého stále patril – teraz už ako v poradí štvrtý druh – druh „Marburg virus“).
V roku 1998 bol rod Filovirus zrušený a nahradený dvoma rodmi:
V roku 1999 došlo k miernemu premenovaniu vyššie uvedených druhov na „Reston Ebola virus“, „Sudan Ebola virus“, „Zaire Ebola virus“ a „Cote d‘Ivoire Ebola virus”.
V roku 2002 bol vyššie uvedený rod „Ebola-like viruses“ premenovaný na „Ebolavirus“ a vyššie uvedené druhy boli premenované na „Reston ebolavirus“, „Sudan ebolavirus“, „Zaire ebolavirus“ a „Ivory Coast ebolavirus“. (Podobne bol rod Marburg-like viruses premenovaný na Marburgvirus a druh Marburg virus na „Lake Victoria marburgvirus“, ktorý bol neskôr premenovaný na „Marburg marburgvirus“)
V roku 2005 bol „Ivory Coast ebolavirus“ premenovany na „Cote d‘Ivoire ebolavirus” a v roku 2009 na „Tai Forest ebolavirus“.
V roku 2011 pribudol nový (teda piaty) druh „Bundibugyo ebolavirus“; objavený bol v roku 2008.
Iné.
Ak sa taxón Ebolavirus klasifikuje podľa staršieho systému ako druh (a teda nie ako rod), tak jeho „časti” (t.j. Reston ebolavirus, Sudan ebolavirus atď.) sa klasifikujú ako kmene alebo subtypy (a teda nie ako druhy). Tieto kmene/subtypy sa často nazývajú jednoducho „Ebola Reston“, „Ebola Sudan“ a „Ebola Zaire“ a „Ebola Côte d‘Ivoire” (namiesto „Reston ebolavirus” atď.).
Okrem toho (napr.) "Encyklopédia medicíny" klasifikovala dnešný taxón „Reston ebolavirus“ ako samostatný vírus Reston príbuzný Ebole.
Kuhn 2011 (a 2010) navrhli, aby sa na rozdiel od systému ICTV, ktorý bol v čase zverejnenia ich článku platný, terminologicky odlíšil názov druhu od názvu vírusu patriaceho do tohto druhu. Konkrétne navrhli, aby sa vírusy na rozdiel od druhov volali tak, ako sa pôvodne volali druhy v systéme ICTV (čo podľa nich zahŕňa aj premenovanie vírusu „Zaire ebolavirus” naspäť na „Ebola virus”, teda vylúčenie slova Zaire z názvu konkrétneho vírusu). Okrem toho sa názov druhu od názvu vírusu má odlíšiť aj tak, že názov druhu sa má písať kurzívou a názov vírusu normálnym písmom. Výsledkom ich návrhu je teda takýto systém pomenovaní:
Autori odlišovanie názvov vírusov a druhov zdôvodňujú nutnosťou jasne rozlišovať medzi druhom a vírusom, pretože podľa ich názoru druh je niečo abstraktné a vírus niečo konkrétne. De facto však autori len klasifikujú vírus ako ďalšiu taxonomickú (a teda abstraktnú) úroveň patriacu pod taxonomickú úroveň druh, pretože „vírus“ vždy stanovujú (definujú) rovnakým spôsobom ako „druh“, iba s tým rozdielom, že definícia daného vírusu je vždy oproti definícii príslušného druhu doplnená o jednu dodatočnú požadovanú vlastnosť (definícia vírusu je teda podmnožinou definície druhu).

</doc>
<doc id="528032" title="KHTML" url="https://sk.wikipedia.org/wiki?curid=528032">
KHTML

KHTML je renderovacie jadro vyvíjané v rámci projektu KDE. Je napísané v jazyku C++, licencované pod LGPL a v KDE je od verzie 2. Je postavené na frameworku KPart a využíva ho webový prehliadač Konqueror, ktorý je súčasťou KDE. Na KHTML je tiež založený webový prehliadač Swift a RSS čítačka Akregator.
Podpora webových štandardov.
Nasledujúce štandardy sú jadrom podporované:
KHTML a Apple.
Renderovacie jadro KHTML bolo v roku 2002 prevzaté firmou Apple pre jeho webový prehliadač Safari. Renderovacie jadro Safari je známe ako WebCore a WebKit. Vývoj jadra pre Safari však znemožňoval efektívne zahŕňať modifikácie späť do KHTML, čo sa hlavne prejavilo pri backporte zmien, ktoré Safari umožnili prejsť Acid2 testom. Po vzájomnej diskusii vývojárov bol tento problém vyriešený.

</doc>
<doc id="528047" title="Majstrovstvá Európy vo futbale 2016" url="https://sk.wikipedia.org/wiki?curid=528047">
Majstrovstvá Európy vo futbale 2016

Majstrovstvá Európy vo futbale 2016 boli v poradí pätnáste Majstrovstvá Európy vo futbale. Uskutočnili sa v dňoch 10. júna až 10. júla 2016 v dvanástich francúzskych mestách. Na týchto majstrovstvách sa prvýkrát v histórií zúčastnilo 24 reprezentačných mužstiev. ako usporiadateľ postúpilo bez odohrania kvalifikácie, zvyšné mužstvá z federácie UEFA súťažili o zvyšných 23 miest v kvalifikácii, ktorá sa začala 7. septembra 2014. Titul z roku 2012 obhajuje .
Francúzsko usporiadalo Majstrovstvá Európy po rokoch 1960 a 1984 tretíkrát, čo je najviac zo všetkých doposiaľ usporiadajúcich krajín. Dvakrát sa šampionát konal v Taliansku (1968, 1980) a v Belgicku (1972 samostatne, 2000 spoločne s Holandskom).
Dejiská.
Zápasy Majstrovstiev Európy 2016 sa hrali na desiatich štadiónoch v desiatich mestách označených na mape.
Základné skupiny.
Rozdelenie účastníkov do šiestich štvorčlenných skupín určilo žrebovanie, ktoré prebehlo v sobotu 12. decembra 2015 v Kongresovom paláci v Paríži.
Rebríček tímov na tretích miestach.
Z  = Zápasy;  V  = Výhry;  R  = Remízy;  P  = Prehry;  SG  = Strelené góly;  IG  = Inkasované góly;  +/−  = Plus/Mínus;  B  = Body; 
Play-off.
Varianty osemfinálových zápasov.
&lt;br&gt;
 Variant, ktorý sa stal realitou&lt;br&gt;
 Ostatné varianty

</doc>
<doc id="528127" title="Zoznam rekordov česko-slovenskej futbalovej ligy" url="https://sk.wikipedia.org/wiki?curid=528127">
Zoznam rekordov česko-slovenskej futbalovej ligy

Rekordy česko-slovenskej futbalovej ligy sumarizujú prehľad zaujímavých faktov a štatistík najvyššej futbalovej súťaže v bývalom Česko-Slovensku. Česko-slovenská futbalová liga sa hrala od roku 1925, posledná sezóna 1992/93 sa dohrávala na jar 1993 už po zániku Česko-Slovenska. Počas druhej svetovej vojny v rokoch 1939-1945, kedy bola ČSR rozdelená, sa v oboch častiach krajiny hrali samostatné ligové súťaže. Celkovo sa v 63 ročníkoch čs. ligy rozdelilo 61 majstrovských titulov. Sezóna 1938/39 sa po vystúpení ŠK Bratislava dohrala ako česko-moravská liga, na jeseň 1948 sa z dôvodu prechodu na systém jar-jeseň uskutočnila neoficiálna súťaž bez vyhlásenia majstra (víťaz Slavia Praha). Ligová súťaž často menila svoj názov, hrací systém aj počet účastníkov. Od roku 1956 sa zaužíval názov 1.liga.
Cudzinci v čs. lige.
V minulosti nebolo zvykom, aby v česko-slovenskej lige hrali zahraniční futbalisti tzv. legionári. Pred druhou svetovou vojnou bol najznámejším cudzincom Raymond Braine, 54-násobný reprezentant Belgicka, účastník MS 1934 a MS 1938. V Sparte Praha pôsobil v rokoch 1930-1936, dvakrát sa stal kráľom strelcov a so 120 gólmi je aj členom „Klubu ligových kanonierov“. Po roku 1945 hrali v čs. ligovej súťaži reprezentanti Bulharska, ktorí prišli do Česko-Slovenska študovať, Stefan Božkov (SK Kladno) a Božin Laskov (SK Židenice, ŠK Bratislava, ČH Bratislava). Zvláštnou kapitolou boli tzv. repatrianti, futbalisti maďarskej národnosti v slovenských kluboch. Najznámejší z nich Ladislav Kubala odohral dve sezóny v ŠK Bratislava, neskôr sa stal legendou FC Barcelona a v päťdesiatych rokoch minulého storočia jednou z hviezd svetového futbalu. V mužstve Jednota Košice pôsobil Eugen Prošovský, ktorý reprezentoval dvakrát Česko-Slovensko, neskôr hral pod menom Jenő Vinyei v Serii A. V talianskej lige si zahrali aj ďalší repatrianti zo slovenských klubov, Michal Uram a Eugen Wellisch z ŠK Bratislava a István Turbéky, hrajúci za Jednotu Košice pod menom Turek.
V období komunistického režimu 1948-1989 nehrali v čs. lige žiadni cudzinci, paradoxne ani zo spriatelených socialistických krajín. Prvými legionármi po vyše štyridsiatich rokoch boli v októbri 1989 bratia Oleg a Vitalij Šarapovovci, ktorí prišli zo Spartaka Moskva do Sigmy Olomouc. Po nežnej revolúcii v novembri 1989 nastala zmena politických pomerov a aj v čs. lige sme zaznamenali niekoľko zaujímavých mien zo zahraničia. Zošívaný dres Slavie Praha obliekli Dragiša Binič, víťaz Pohára európskych majstrov z roku 1991 s Crvenou Zvezdou Belehrad a reprezentant ZSSR Vladimír Tatarčuk, v Sparte Praha pôsobil reprezentant USA a účastník MS 1990 Steve Trittschuh. V Slovane Bratislava si zahral alžírsky reprezentant Youssef Haraoui.
Najviac gólov v čs. lige

</doc>
<doc id="528359" title="Štefan V. (pápež)" url="https://sk.wikipedia.org/wiki?curid=528359">
Štefan V. (pápež)

Štefan V. (VI.) (* ?, Rím, Taliansko - † 14. september 891, Rím) bol 110. pápež. Pápežský úrad zastával od roku 885 do svojej smrti. 
Životopis.
Pochádzal z aristokratickej rodiny, bol kardinálom presbyterom na Lateráne . Po smrti Hadriána III. ho jednohlasne vybralo duchovenstvo i ľud za pápeža, bez konzultácie s cisárom. Rozhnevaný Karol III. poslal do Ríma kancelára Liutwalda, ktorý mal Štefana z úradu odvolať, od čoho nakoniec odstúpil.
V čase jeho pontifikátu začali Rím znovu ohrozovať Saracéni, preto sa pápež obrátil o pomoc na cisára. Karol však po predošlej vojne so Saracénmi už nemohol pápežskému štátu pomôcť. Krátko potom Karol zomrel a jeho ríša sa rozpadla. Pápež sa obrátil s prosbou o pomoc najprv na Arnulfa Korutánskeho, a potom na Guida zo Spoleta, ktorého nerád korunoval 21. februára 891 za cisára.
6. apríla 885 zomrel druhý z apoštolov Slovanov, sv. Metod a pápež menoval jeho nástupcu Gorazda, ktorému však po klamstve Vichinga, zakázal používať slovanskú liturgiu vypracovanú solúnskymi bratmi. Následkom toho bol útek Metodových učeníkov do Bulharska a návrat k byzantskému obradu.

</doc>
<doc id="528497" title="Ján Ďurovčík" url="https://sk.wikipedia.org/wiki?curid=528497">
Ján Ďurovčík

Ján Ďurovčík (* 10. apríl 1971, Michalovce) je slovenský choreograf, tanečník a režisér.
Absolvoval štúdium choreografie na VŠMU v Bratislave u profesora Š. Nosáľa a na Institute for Dance and Dance Instruction v Antverpách v Belgicku.
V roku 1993 založil balet "TORZO", prvé profesionálne divadlo venované modernému tancu na Slovensku, ktorý pôsobil do roku 1995. V roku 1995 debutoval v Slovenskom národnom divadle choreografiou detského baletu "Z rozprávky do rozprávky". V rokoch 19971999 ako spoluzakladateľ viedol Bratislavské Divadlo Tanca (BDT), na ktoré v roku 2005 nadviazalo Slovenské divadlo tanca (SDT). V roku 1999 vytvoril scenár, réžiu a choreografiu programu "Strom" pre SĽUK za ktorý získal získal Krištáľové krídlo v kategórii divadlo a film. V roku 2000 založil divadelno-tanečné teleso "JAN", ktoré s jeho autorským programom "...na Vaše hroby" precestovalo celé Slovensko.. V roku 2003 uviedol v SND svoj celovečerný balet "Rasputin" V tom istom roku v divadle F. X. Šaldy v Liberci ako režisér a choreograf realizoval najúspešnejší muzikál roku 2003 v Česku "Na skle maľované".
Medzníkom v jeho tvorbe je v roku 2004 premiéra autorského diela "Vták ohnivák" v New National Theatre v Tokiu, ktoré naštudoval s japonským súborom Tokyo Metropolitan City Ballet. V divadelnej sezóne 2008/2009 zrealizoval s týmto dielom v podaní SDT úspešné svetové turné (New York, Londýn, Amsterdam, Bytom, Krakov, Antverpy). 14. októbra 2009 mal v bratislavskom divadle "Heineken Tower Stage" premiéru uspešný muzikál "Čajočky", založený na pesničkách Petra Nagya, na ktorom sa opäť podieľal ako choreograf i režisér.
Pravidelne hosťuje v pražskom Divadle Kalich. Po muzikáloch "Robin Hood", "Osmý světadíl" a "Pomáda" mala v roku 2014 premiéru "Horečka sobotní noci".
Ďurovčík je spolumajiteľom a mentorom Heineken Tower Stage.

</doc>
<doc id="528523" title="Roman Polák (režisér)" url="https://sk.wikipedia.org/wiki?curid=528523">
Roman Polák (režisér)

Roman Polák (* 30. september 1957) je slovenský divadelný a televízny režisér.
Po absolvovaní odboru divadelná réžia na VŠMU v Bratislave v roku 1982 pôsobil v činohre Štátneho divadla v Košiciach a v rokoch 1984 - 1989 v Divadle SNP v Martine.
V rokoch 1990 - 1995, v období bez stáleho angažmá, spolupracoval s viacerými divadlami, vrátane Divadla Astorka - Korzo ´90, kde sa stal v roku 1996 interným režisérom. V roku 2000 sa vrátil do Košíc ako umelecký šéf činohry Štátneho divadla, ale inscenoval tu aj dve opery, Pucciniho "Toscu" a Mozartovho "Dona Giovanniho". Od apríla 2006 do mája 2008 bol riaditeľom Činohry SND.
Od 1. januára 2013 do 30.decembra 2018 riaditeľom Činohry Slovenského národného divadla. Teraz je profesorom na VŠMU a režisérom na voľnej nohe.
Deti: Judita Poláková, Rebeka Poláková. 

</doc>
<doc id="528525" title="Štefan Šimák" url="https://sk.wikipedia.org/wiki?curid=528525">
Štefan Šimák

Štefan Šimák (* 27. marec 1948, Turzovka – † 26. január 2021, Bratislava) bol slovenský novinár, vydavateľ a publicista.
Životopis.
Vyštudoval žurnalistiku na Filozofickej fakulte Univerzity Komenského v Bratislave. Začínal ako redaktor v okresných novinách na Kysuciach a od roku 1969 pracoval na rôznych postoch v Československom rozhlase. V rokoch 1982 až 1987 bol zahraničným spravodajcom v Sovietskom zväze a tiež vedúcim moskovskej pobočky Československého rozhlasu.  Dominantnou témou jeho spravodajských a publicistických príspevkov boli najmä spoločenské premeny v období Gorbačovovej „glasnosti“ a „perestrojky“. Za túto prácu mu udelili v roku 1986 jedno z najvyšších rozhlasových vyznamenaní Zlatý mikrofón Československého rozhlasu.
Po návrate do Československa, od roku 1987 až do roku 1990, pôsobil ako zástupca šéfredaktora Hlavnej redakcie spravodajstva Slovenského rozhlasu. Patril k účastníkom revolučných zmien v rozhlase a v nasledujúcom období absolvoval manažérsky kurz vedúcich rozhlasových pracovníkov v Deutsche Welle v Kolíne nad Rýnom a zastupoval Slovenský rozhlas v Európskej vysielacej únii v Ženeve. Podieľal sa na založení Združenia vydavateľov periodickej tlače na Slovensku a bol dlhoročným viceprezidentom tejto organizácie.
Po roku 1989 založil so spoločníkmi nezávislý týždenník "Plus 7 dní" a neskôr Spoločnosť 7 PLUS s viac ako tridsiatimi periodikami a webovými portálmi. Po predaji vydavateľstva finančným investorom v roku 2014 sa začal v roku 2015 venovať vinohradníctvu a výrobe vína. V roku 2015 kúpil s rodinou Pezinský zámok, ktorý sa po rozsiahlej rekonštrukcii a vybavení modernou technológiou stal sídlom Zámockého vinárstva. Po rozsiahlej obnove je zámok jedným z najvýznamnejších kultúrnych a spoločenských centier Slovenska.

</doc>
<doc id="528534" title="Šťaveľan vápenatý" url="https://sk.wikipedia.org/wiki?curid=528534">
Šťaveľan vápenatý

Šťaveľan vápenatý (aj oxalát vápenatý, systematicky etándioát vápenatý) je vápenatá soľ kyseliny šťaveľovej (etándiovej). V prírode sa nachádza ako minerál whewellit (monohydrát) alebo weddelit (dihydrát). V bunkách sa vyskytuje ako konečný produkt látkovej premeny cytoplazmy v štvorcových alebo jednoklonných kryštáloch rozličnej veľkosti a rozličného zoskupenia. 
Pre charakteristický tvar je šťaveľan vápenatý dôležitou identifikačnou pomôckou pri mikroskopickej diagnostike rastlinných drog. Napríklad v listoch ľuľkovca sa vyskytuje vo podobe malých kryštálikov (piesok), zapĺňajúcich celé bunky, v listoch blenu vo väčších štvorcových kryštálikoch, v listoch durmanu, alebo v podzemkoch rebarbory v zhlukoch kryštálov nazývaných drúzy. V listoch mnohých jednoklíčnolistových rastlín (napr. konvalinky) tvoria celé zväzky ihlicovitých jednoklonných kryštálikov, často ešte obalených slizovým puzdrom, nazývajú sa rafidy. Viac predlžené hranolovité alebo bipyramidálne kryštály v suknici cibule a pod. označujeme ako styloidy alebo prizmy.
Šťavelan vápenatý takisto tvorí najväčší podiel (asi 80 %) obličkových kameňov.

</doc>
<doc id="528584" title="BMW M4" url="https://sk.wikipedia.org/wiki?curid=528584">
BMW M4

BMW M4 je športový automobil, ktorý od februára 2014 vyrába nemecká divízia BMW M automobilky BMW. BMW M4 je nástupcom BMW M3. Úpravy oproti štandardnému radu 4 zahŕňajú silnejšie a živšie motory, zlepšené riadenie, odpruženie a brzdy, aerodynamické doplnky karosérie a interiér s trojfarebnými "M" symbolmi.
F82 M4.
BMW oficiálne predstavilo koncept M4 dňa 16. augusta 2013. Ale koncept neodhalil žiadne interiérové alebo technické detaily. dňa 25. septembra 2013 automobilka BMW zverejnila technické údaje M4, ktoré bude poháňať motor S55B30 upravený divíziou M s dvomi turbodúchadlami, ktorých plniaci tlak 18,1 psi. Výkon bol stanovený na 320 kW/430 koní a krútiaci moment na viac ako 500 Nm. Hmotnosť M4 neprevyšuje . Dostupný je buď so 6-rýchlostnou manuálnou prevodovkou alebo 7-rýchlostnou M-DCT prevodovkou. S manuálnou prevodovkou zrýchli z 0 na /h za 4,1 sekundy.
Vo veľkej miere bol použitý uhlíkový kompozit, z ktorého je hnací hradeľ, strecha strešné oblúky, veko batožinového priestoru a rozpera predných tlmičov. Prvýkrát je v modeli M4 použitá elektrická jednotka posilňovača riadenia. V ponuke sú štandardne 18" a 19" disky kolies v odľahčenej úprave. Brzdy sú buď štandardné (modré), kým karbón-keramické (zlaté) sú voliteľnou výbavou. Celkovo je 50% komponentov modelu M4 nezávislých od F32 radu 4.
M4 2021.
V septembri 2020 predstavuje BMW druhú generáciu BMW M4. V porovnaní s predchodcom sa vyvinul hlboko prijatím novej masky chladiča. Rovnako ako predchádzajúca generácia je vybavený 3-litrovým radovým 6-valcom preplňovaným turbodúchadlom. V konkurenčnej verzii vyvíja výkon 480 koní a až 510 koní. BMW ponúka 6-stupňovú manuálnu prevodovku alebo 8-stupňovú automatickú prevodník (menič krútiaceho momentu). Po prvýkrát na M4 predstavuje BMW verziu s pohonom všetkých kolies. Tento pohon všetkých kolies, ktorý sa nazýva M Xdrive, umožňuje pohon.
Prvé jednotky sa zmontujú v novembri 2020, celosvetové dodávky sa začnú začiatkom roku 2021.

</doc>
